༄༅།།བོད་ཀྱི་ནང་བསྟན་དཔེ་ཚོགས་ལྟེ་བ།།
TibetanBuddhistResourceCenter
TextScanInputForm-TitlePage
TBRCVolumeNumber 2714
TBRCWorkNumber(W) 23779
Title
འབྲུག་ལུགས་ཆོས་མཛོད་ཆེན་མོ་
'bruglugschosmdzodchenmo
Author
ངག་དབང་ཚོགས་གཉིས་རྒྱ་མཚོ་
ngagdbangtshogsgnyisrgyamtsho, ed.
Descriptor
OriginalPublication
Place
[kathmandu]
Publisher
drukpakagyuheritageproject
Date
[200?]
TotalVolumes 101
CurrentVolume(ofTotal) 57
NumberofTBRCIntroductoryPages 2
NumberofIntroductoryPages 2
NumberofTextPages 760
TBRCScanningInformation ScannedbyM/sSatluj SitiEnterprises, 63-F SujanSinghPark,
NewDelhi,India, fortheTibetanBuddhistResource Center, 115
5thAve. 7thFloor,NewYork,NY 10003USA2003

SurrogateLCCatalogingRecord
donbrgyuddpalIdan 'brugpa'ichosmdzodchenmobsam 'pheldbanggibanmdzod
LCControlNumber: None
TypeofMaterial: Book(Print, Microform, Electronic, etc.)
PersonalName: nangchentshogsgnyis, ed. (1966-)
MainTitle:donbrgyuddpalldan brugpa'i chosmdzodchenmobsam phel
dbanggibangmdzod
RelatedTitle: bruglugschosmdzodchenmo
Published/Created: [Kathmandu] : DrukpaKagyuHeritageProject, [200?]
Description: 101 v.
Notes:
Subjects: Brug-pa(Sect)
LCClassification:BQ+
CALLNUMBER:

༄༅། །དོན་བརྒྱུད་དཔལ་ལྡན་འབྲུག་པའི་ཆོས་མཛོད་ཆེན་མོ་བསམ་འཕེལ་དབང་གི་བང་མཛོད་ལས་གླེགས་བམ་༼ ཤི༽པའི་ནང་བཞུགས་པ་ལ། ལམ་ཟབ་ཀྱི་སྐོར་ལས།
༨ ལམ་ཟབ་ཀྱི་རྣམ་པར་བཤད་པ་ཟབ་ལམ་གྱི་སྙེ་མ་ལ་ལྡེབ། ༥ 1-130 ལམ་ཟབ་ཐུན་མོང་མ་ཡིན་པའི་རྒྱུན་གྱི་དབང་ལེན་ལུགས་ལ་ལྡེབ། 131-138 ལམ་ཟབ་ཀྱི་འཁྲུལ་
འཁོར་གྱི་འགྲེལ་པ་ལ་ལྡེབ། ༡ 139-140 ལམ་ཟབ་དམིགས་པར་དྲིལ་བ་ལ་ལྡེབ། ༦ 141-152 ལམ་ཟབ་བླ་མ་སྒྲུབ་པའི་དམིགས་རིམ་ལ་ལྡེབ 153-168
བླ་མ་མོས་གུས་ཀྱི་ཁྲིད་ཀྱི་དམིགས་རིམ་བྱིན་རླབས་ཀྱི་སྙེ་མ་ལ་ལྡེབ། ༡༤ 169-196 ལམ་ཟབ་ཀྱི་དཔེ་རྫི་ལ་ལྡེབ། ༡ 197-198 མ་ལི་ཀའི་དོ་ཤལ་ལ་ལྡེབ། ༡༣ 199-
224 ཐམས་ཅད་མཁྱེན་གཟིགས་དཔག་བསམ་དབང་པོའི་ཞལ་སྔར་ཕུལ་བ་ལམ་ཟབ་ལས་བརྩམས་པའི་དྲི་ཚིག་གནད་ཀྱི་ལྡེ་མིག་ལ་ལྡེབ། 225-232 བླ་སྒྲབ་ཐུན་མོང་མ་ཡིན་པའི་
ཝཱ ཁྲིད་ཀྱི་ཟིན་བྲིས་སྐུ་བཞི་འབྲས་བུའི་དགའ་སྟོན་ལ་ལྡེབ། ༧༡ 233-374 ལམ་ཟབ་བླ་སྒྲུབ་ཐུན་མོང་བའི་ཁྲིད་ཡིག་གི་ལྷན་ཐབས་ཟིན་བྲིས་བལྟས་པས་རྣམ་གསལ་རྨོངས་པའི་བློ་མིག་<

འབྱེད་པའི་ཐུར་མ་ལ་ལྡེབ། ༧༧ 375-528 ལམ་ཟབ་བླ་སྒྲུབ་ཤིན་ཏུ་བསྡུས་པའི་དམིགས་རིམ་བཀོད་པ་ལ་ལྡེབ། ༥ 529-538 ལམ་ཟབ་མོ་བླ་མ་སྒྲབ་པ་ཐུན་མོང་བའི་ཁྲིད་དང་
འབྲེལ་བའི་ཉམས་ལེན་ངག་འདོན་གྱི་རིམ་པ་ཁྲིགས་སུ་བཀོད་པ་མུན་སེལ་ཉིན་བྱེད་སྣང་བ་ལ་ལྡེབ། ༢༡ 539-580 ལམ་ཟབ་བླ་སྒྲུབ་ཐུན་མོང་མ་ཡིན་པའི་དམིགས་རིམ་ངག་འདོན་ཆུ་
འབབས་སུ་བཀོད་པ་རྡོ་རྗེའི་ཡེ་ཤེས་མཆོག་སྟེར་ལ་ལྡེབ། ༢༨ 581-636 ལམ་ཟབ་ཐུན་མིན་རྣམ་པ་ལམ་བྱེད་ཀྱི་ཁྲིད་འདོན་བསྒོམ་བྱ་ཚུལ་ཁྲིགས་སུ་བསྡེབས་པ་ལ་ལྡེབ། ༣༠
637-696 བླ་མ་རྡོ་རྗེ་སློབ་དཔོན་སྒྲབ་པའི་མན་ངག་ལམ་ཟབ་མོ་ཀུན་གྱི་ཡང་སྙིང་ཕྱག་རྒྱ་ཆེན་པོ་མངོན་པར་རྟོགས་བྱེད་ལ་ལྡེབ། ༢༡ 697-738 དཔལ་འབྲུག་པའི་གདམས་ངག་བཀའ་
རྒྱ་ཅན་ལྔའི་བསྡུས་དོན་ཞལ་གདམས་ཕྱོགས་བསྡུས་སྙིང་གི་ཐིག་ལེ་ལ་ལྡེབ། ༡༡ 739-760 དཀར་ཆག་ལ་ལྡེབ། ༡ བཅས་བསྡོམས་ལྡེབ། ༣༨༡ བཞུགས།།
།། ཁམས་སྒར་གསུང་རབ་ཉམས་གསོ་རྒྱུན་སྤེལ་ཁང་ནས་པར་བསྐྲུན་ཞུས་པའོ།།

གཅིག་༄༅། །ལམ་ཟབ་ཀྱི་རྣམ་པར་བཤད་པ་ཟབ་ལམ་གྱི་སྙེ་མ་ཞེས་བྱ་བ་བཞུགས་སོ།།
བཤད་

༄ ༅། །སངས་རྒྱས་ཐམས་ཅད་ཀྱི བདག་པོ་ཆེན་པོ་ངག་དབང་ཆོས་ཀྱི་རྒྱལ་པོའི་ཞབས་ཀྱི་
པདྨོ་ལ་ཕྱག་འཚལ་ཞིང་སྐྱབས་སུ་མཆིའོ། །སངས་རྒྱས་སངས་རྒྱས་ཞེས་བརྗོད་ཞི་ཁྲོ་ཆགས་པ་གང་དགར་འཆར་
བ་དག་པའི་ཐུགས། །དམ་ཆོས་དམ་ཆོས་འཆར་འདུ་སྔགས་དང་ཕྱག་རྒྱ་ཡི་གེའི་འཁོར་ལོ་མི་ཟད་གསུང་། །
དགེ་འདུན་དགེ་འདུན་མར་བསྙད་དཔའ་བོ་ཌཱ་ཀི་ཆོས་སྐྱོང་སྲུང་མ་ཀུན་གྱི་གཟུགས། །ཐམས་ཅད་ཐམས་ཅད་དུས་
༅། །ཐམས་ཅད་མཁྱེན་པ་པདྨ་དཀར་པོའི་ཞབས།

༄༅། །སུ་འགྱེད་མཁས་རྡོ་རྗེ་སློབ་དཔོན་ཞབས་ལ་ཕྱག་འཚལ་ལོ། །དངས་མའི་དབྱིངས་ན་མ་གཡོས་ཅིག་ཅར་ཉིད། །ཆུ་ཀླུང་
ཀུན་ཏུ་སྣ་ཚོགས་གཟུགས་གཟུང་བས། །བསིལ་ཟེར་བྱེད་དང་གང་གཟུགས་མཚུངས་མནོ་ཡང་། །དེ་ནི་རྟགས་ཀྱིས་ནོགས་ལ་ཁྱོད་སྐུ་གཙང༌། །
ཚོགས་དབུས་ཡུད་གཅིག་རིང་ལ་མོས་མང་གིས། །ཐ་དད་དྲི་བར་ཡིད་སིམ་ལན་སློན་པས། །ལྷ་ཡི་རྔ་ཆེད་དབྱངས་དང་འདྲར་གཟུང་ཡང༌། །དེ་ནི་
མཐོ་རིས་ཁྱོད་གསུང་ཀུན་ན་གྲག །རྐྱེན་ངོར་རྣམ་པ་ཀུན་ཏུ་འགྲོ་བཞིན་པར། །རང་ཚུལ་འགྱུར་མེད་ཕ་མཐའ་མེད་པས་ན། །ནམ་མཁའ་གང་བློ་

མཚོན་ལ་བོས་མོད་དེ། །དངོས་མེད་ཁྱོད་ཐུགས་ཕྱོགས་ལྷུང་བྲལ་བ་ཡིན། །དེ་ཕྱིར་དཔེ་བྲལ་གསང་བ་གསུམ་གྱི་དངོས། །བསམ་མི་ཁྱབ་ལ་ཚིག་དབང་དྲན་རྒྱ་ཡིས། །མི་ཟད་རྒྱན་གྱི་
འཁོར་ལོར་མིང་བཏགས་པའི། །ངོ་མཚར་ཀུན་གྱི་གནས་དེར་བདག་སྐྱབས་སོ། །རྣམ་པར་དབྱེ་ཡང་གཤིས་སུ་མི་ཕྱེད་པས། །ཆོས་ཕུང་སྟོང་ཕྲག་བརྒྱད་ཅུ་རྩ་བཞིའི་སྒོ། །གང་ནས་ཞུགས་
ཀྱང་སླེབ་ས་གཅིག་ཡིན་པ། །བསླུ་མེད་གཞན་ལ་སྒྲོག་པ་པད་དཀར་ལས། །སྐལ་ལྡན་ཡོངས་འདུའི་མོས་པ་ཡལ་གའི་སྡེར། །དངོས་གྲུབ་མེ་ཏོག་ཅི་དགའ་འབར་བ་ཡང༌། །ལམ་ཟབ་
བསོད་ནམས་འདི་མཐུ་དེ་བས་དེ། །དུས་ཀྱི་ཉམས་པ་ཟློག་པ་དེ་ལ་འབད། །དེ་ཡང༌། གང་ཅན་འདིར་བླ་མ་དམ་པའི་བསྙེན་བསྐར་ལ་མཁས་པས་གྲུབ་པ་ཆེན་པོའི་ས་དོག་པོར་བྱེད་པའི་རིང་
ལུགས་ཆེན་པོ་ཞིག་འདུག་པ་དེ་ལ་ལྷ་དང་བཅས་པའི་འཇིག་རྟེན་གྱིས་དཔལ་འབྲུག་པ་ཞེས་མཚན་གསོལ་ལོ། །དེའི་ཆོས་ཀྱི་རྒྱལ་པོ་དག་གིས་བསྒྱུར་བའི་ཆོས་ཀྱི་འཁོར་ལོ་གྱེན་དུ་ཅིའང་འཕགས་
པ་ནི་བླ་མ་སྒྲུབ་པའོ། །དེ་དུས་ཀྱི་དབང་གིས་ཉམས་པ་མེད་པར་བྱ་བའི་ཕྱིར་བཤད་དོ།། །།དེ་ལ། འདི་ཀུན་ལས་ཟབ་པའི་རྒྱུ་མཚན་དང་། ཟབ་ལམ་དེ་ལེགས་པར་འབྱེད་པ་གཉིས་

།ལས། །དང་པོ་ནི། རྒྱ་ཆེ་བའི་ལུང་ཐམས་ཅད་ཀྱི་གཙོ་བོ། རྨད་དུ་བྱུང་བར་ཟབ་པ་ཐམས་ཅད་ཀྱི་བླ་མ། ཕུལ་དུ་བྱུང་བའི་རིགས་པ་ཐམས་ཅད་ཀྱི་གྲུབ་༄༅།
པ༑ གཅིག་ཤེས་པས་ཀུན་ཤེས་པར་བྱེད་པའི་གདམས་ངག །ཚར་གསུམ་ཁུག་པ་དབང་གི་ལམ། རྡོ་རྗེ་སེམས་དཔའ་ཞལ་མཐོང་གི་སྒྲབ་ཐབས། དེ་བཞིན་གཤེགས་པ་རྣམས་ཀྱི་ཤིན་ཏུ་
གསང་བའི་གནས། ཚེ་གཅིག་གིས་བླ་མ་སྐྲ་བཞིའི་སར་ཁྲིད་པའི་རིམ་པ་ཡིན་པས་ཟབ་པ་ལས་ཆེས་ཟབ་པའི་ཕྱིར་ལམ་ཟབ་ཅེས་བཞག་གཽ །ཇི་ལྟར་རྒྱ་ཆེ་བའི་ལུང་ཐམས་ཅད་ཀྱི་གཙོ་བོ་ཞེས་
བརྗོད་སྙམ་ན། སྟོན་པས་གསུངས་པའི་ལུང་གི་ཆོས་འཁོར་ནི། གདུལ་བྱའི་ཁམས་དང་མོས་པ་དང་བག་ལ་ཉལ་མཐའ་ཡས་པ་དེ་དག་གི་ངོ་བཟུང་ནས་གསུངས་པའི་ཕྱིར། བརྗོད་པར་བྱ་བ་ཐ་
དད་པ་ལྟ་བུར་སྣང་ངོ་། །དེའི་ཕྱིར་རྒྱ་ཆེ་བ་ཞེས་བྱའོ། །འོན་ཀྱང་མཐའ་དྲུག་དང་བཤད་པ་བཞིས་གཏན་ལ་ཕབ་ན་ཐམས་ཅད་ཀྱང་དེ་ཁོ་ན་ཉིད་གཅིག་གཏན་ལ་འབེབས་པའི་ལམ་དུ་སྦྱོར་བ་
གཅིག་པར་འདུག་ལ། དེ་རྟོགས་པར་བྱེད་པ་དགེ་བའི་བཤེས་གཉེན་ལ་རག་ལས་པ་ནི་དེ་ཐམས་ཅད་དུ་བསྟན་པས་ལུང་ཐམས་ཅད་ཀྱི་གཙོ་བོར་གྱུར་པ་ཡིན་ནོ། །དེ་ཡང༌། འདུལ་བར་ལོ་བཅུ་

མ་ལོན་པར་གནས་ཉིད་དང་མི་གནས་པར་འདུག་པར་མི་བྱའོ། །ཞེས་གསུངས་པས། སྤྱིར་བཏང་ལ་བསྙེན་པར་རྫོགས་ནས་ལོ་བཅུ་མ་ལོན་བར་དུ་རང་ཁྲིད་ཅིང་སྐྱོང་བར་བྱེད་པའི་གནས་ཀྱི་བླ་
མ་བསྟེན་དགོས་པར་བཤད་ཅིང༌། གནས་ཀྱང་མཁན་པོའམ་དེ་ལས། གཞན་པའི་དགེ་སློང་གནས་བཅས་པའོ། །ཉེ་བར་སྦྱོར། ཉེ་བར་འཛིན། ཉེ་བར་ལུང་འབོགས་པའི་དོན་གྱིས་ན་
མཁན་པོ་ཞེས་བྱ། དེ་ཡང༌། མཁན་པོར་གསོལ་བ་ཁས་བླངས་པ་ན་དེར་གྱུར་ཏོ་ཞེས་པས། དེ་ཙམ་གྱིས་མཁན་སློབ་ཏུ་སོང༌། དེ་བཞིན་གནས་གཞན་ལ་བཅས་ན། བཅའ་བའི་ཆོ་ག་ལན་
གསུམ་པའི་མཐར་འགྲོ །ཆོ་ག་མ་བྱས་ཀྱང་ཞག་གཅིག་དེའི་གནས་སུ་གནས་བཅའ་བའི་བསམ་པས་འདུག་ན་དེ་གནས་དང་རང་གནས་པར་འགྱུར་བས་དེ་ཙམ་གྱིས་དཔོན་སློབ་ཏུ་འགྲོ་བ་ཡིན་
ནོ༑ །གཞན་ལས་བྱེད་པའི་སློབ་དཔོན་ནི། དོན་གྲུབ་ན་གྱུར་པ་ཉིད་དོ་ཞེས་པས། སྡོམ་པ་ཐོབ་པ་དང་དེ་སློབ་དཔོན་དུ་འགྱུར། གསངས་ཏེ་སྟོན་པ་ནི་དེར་ལས་ཀྱིས་བསྒོས་གྲུབ་པ་ནའོ།
ཀློག་པའི་སློབ་དཔོན་ནི་ཉན་འདོད་སློབ་འདོད་ཀྱི་ཚིགས་སུ་བཅད་པ་གཅིག་བརྗོད་པས་དེར་འགྱུར་བས། དེ་དག་སྟོན་པའི་ཚུལ་ཡང་། གནས་པས་གནས་ལ་མ་ཞུས་པར་བྱ་བ་མི་བྱའོ། །

༄༅། །སོགས་ཀྱི་རང་གི་སྲོག་ལས་ཀྱང་ལྷག་པར་ལྟ་བས་བཀུར་སྟི་དང་རིམ་གྲོ་དང་དེའི་ཚིག་ཉན་པ་ལ་སོགས་པའོ། །དེ་དག་གི་དགེ་བའི་བཤེས་གཉེན་ལ་ཕ་
དང་༑ བདག་ཉིད་ལ་བུའི་འདུ་ཤེས་ཉེ་བར་གཞག་པས། ལུགས་འདི་ལ་དགེ་བའི་བཤེས་གཉེན་སོ་སོ་སྐྱེ་བོར་བལྟས་པར་སོང་ངོ་སྙམ་ན་མ་ཡིན་ཏེ། བཅོམ་ལྡན་འདས་ཡབ་དང༌། བདག་
ཅག་དེའི་བུར་བྱས་ནས་རབ་ཏུ་བྱུང་བ་སྡེ་ལྔ་ལ་ཤཱཀྱའི་བུ་དང་བུ་མོ་ཞེས་བརྗོད་པ་དང༌། སངས་རྒྱས་བླ་མར་བཞག་ནས་ཉན་ཐོས་ལ་སློབ་མ་ཞེས་ཀྱང་སྨོས་པའི་ཕྱིར་རོ། །མདོར། སློབ་མ་
ཟླ,
བཟང་པོ་བླ་མ་གུས་ལྡན་དེ་དག་གིས། །བླ་མ་མཁས་པ་རྣམས་ལ་ཡོངས་སུ་བསྟེན་པར་བྱ། །ཅི་ཕྱིར་ཞེ་ན་མཁས་པའི་ཡོན་ཏན་དེ་ལས་འབྱུང༌། ཞེས་དང༌། དགེ་བའི་བཤེས་གཉེན་
ཀྱང་༑ སངས་རྒྱས་བྱང་ཆུབ་མཆོག་ཞུགས་བྱང་ཆུབ་སེམས་དཔའ་དག །ཕ་རོལ་ཕྱིན་དང་བཅས་ཏེ་དགེ་བའི་བཤེས་སུ་བསྟེན། །ཞེས་པས་ཕྱི་ནང་གཉིས་སུ་བཤད་ལ། ལམ་དུ་འཇུག་པའི་
དང་པོའི་སེམས་བསྐྱེད་འབོགས་པ་པོ་ནས་ཚོགས་ལམ་ཆེན་པོའི་བར་དུ་དགེ་བའི་བཤེས་གཉེན་བྱང་ཆུབ་སེམས་དཔའ། ཚོགས་ལམ་ཆེན་པོ་ཐོབ་ནས་སངས་རྒྱས་དང་མཇལ་བར་གྱུར་པས་དེ་དགེ་

བའི་བཤེས་གཉེན་དུ་བྱེད་པ་ཡིན་ཞིང་། དེའི་སངས་རྒྱས་ནི་སྤྲུལ་པའི་སྐུ་ཡིན་ལ། དག་ས་ནས་ལོངས་སྤྱོད་རྫོགས་པའི་སྐུ་མཇལ་དེ་ནས་དེ་དགེ་བའི་བཤེས་གཉེན་དུ་བྱེད་པ་ཡིན་ནོ། །དགེ་
བའི་བཤེས་གཉེན་བསྟེན་ཚུལ་འཕགས་པ་སྡོང་པོ་བཀོད་པའི་མདོར། གཞོན་ནུ་ནོར་བཟང་གིས་བླ་མ་བརྒྱ་རྩ་བརྒྱད་བསྟེན་པ་དང༌། རྟག་ཏུ་ངུས་ཆོས་འཕགས་བསྟེན་པ་བཞིན་དང་། དེ་ལ་ཇི་
ལྟར་ལྟ་བའང་བདག་ཉིད་ནད་པ། ཉོན་མོངས་པ་ནི་ནད། དམ་པའི་ཆོས་ནི་སྨན། དགེ་བའི་བཤེས་གཉེན་ནི་སྨན་པའི་རྒྱལ་པོ་ལྟ་བུར་ལྟ་བ་སྟེ། དེ་ལྟ་བས་ན་བྱང་ཆུབ་ཞི་བ་འཚོལ་བ་ཡི། །
བསམ་པ་དྲག་ལྡན་མཁས་པས་ང་རྒྱལ་ངེས་བཅོམ་སྟེ། །ནད་པའི་ཚོགས་ཀྱིས་གསོ་ཕྱིར་སྨན་པ་བ་སྟེན་པ་ལྟར། །གཡོབ་མེད་པར་དགེ་བའི་བཤེས་གཉེན་བསྟེན་པར་བྱ། །ཞེས་སོ། །དེ་ལ་
དགེ་བའི་བཤེས་གཉེན་ལ་གང་ཟག་ཏུ་བལྟས་པར་སོང་ངོ་སྙམ་ན་མ་ཡིན་ཏེ། ཡིན་ན་སངས་རྒྱས་ཉིད་ཀྱང་དེར་འགྱུར་བས་སོ། །ཆོས་མངོན་པ་ནི་འདུལ་བ་དང་མདོ་སྡེ་ཡོངས་སུ་སྦྱོང་བའི་བརྡར་
ལྟ་བུ་དེ་གཉིས་ཀྱི་དོན་ཞིབ་མོར་དཔྱོད་པ་ཡིན་པས་ལོགས་སུ་བརྗོད་མི་དགོས་སོ། །རྡོ་རྗེ་ཐེག་པར། གཞན་གྱིས་བརྗོད་མིན་ལྷན་ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མའི་དུས་ཐབས་ ༷
༤༠

།བསྟེན་པ་དང༌། །རང་གི་བསོད་ནམས་ལས་ཤེས་བྱ། །ཞེས་དང༌། སློབ་དཔོན་ཨིནྡྲ་བྷཱ་ཏིས། སྐྱ་བ་འཛིན་པ་མེད་པར་ནི། །གྲུ་ཡིས་ཕ་རོལ་ཕྱིན་མི་༄༅།
འགྱུར༑ །དེ་བཞིན་ཡོན་ཏན་ཀུན་རྫོགས་ཀྱང་། །བླ་མ་མེད་ན་སྲིད་མཐར་མིན། །ཞེས་པ་དང་། ཆོས་རྗེས། རྒྱུའི་གཙོ་བོ་ཡིན་པས་མཚན་ལྡན་བླ་མ་འཚོལ། །ཞེས་གསུངས། བླ་
མར་འགྱུར་བའང༌། དབང་བསྐུར་བ་དང༌། རྒྱུད་བཤད་པ་དང༌། མན་ངག་སྦྱིན་པ་གསུམ་ག་ཡིན་ན་གསུམ་ལྡན།ྋ གཉིས་སམ་གཅིག་ཙམ་ཡིན་ན་གཉིས་ལྡན་གཅིག་ལྡན། དབང་
rê
ལ༑ ཇོ་བོའི་དམ་ཚིག་བསྡུས་པ་ལས། བླ་མའི་ཞལ་ནས་བྱུང་བའི་དབང་དང༌། ཡི་དམ་ལྷས་བྱིན་གྱིས་བརླབས་པའི་དབང་དང༌། རྡོ་རྗེ་མཁའ་འགྲོ་མས་ལུང་བསྟན་པའི་དབང་དང་། རང
ཉིད་ཀྱི་སེམས་ཀྱི་རྩལ་གྱིས་ཐོབ་པའི་དབང་དང་བཞིའོ། །ཞེས་གསུངས་པས། དང་པོ་ནི། དབང་གི་ཆོ་ག་ལ་ལྟོས་པ་འདི་ཡིན། གཉིས་པ་ནི། སྔོན་རྒྱ་གར་ཤར་ཕྱོགས་ཟ་ཧོར་གྱི་རྒྱལ་
ཁམས་སུ་རྒྱལ་པོ་ཛའི་ཐོག་ཏུ་གསང་སྔགས་ཀྱི་ཆོས་པོ་ཏིའི་ཆར་བབ། དེའི་དོན་རྒྱལ་པོས་མ་འཚལ་ནས། ཡུལ་དབུས་ན་ཁྱིའི་སློབ་དཔོན་ཀུ་ཀུ་རཱ་ཛ་འབོད་དུ་གཏང་བས་དེས་པོ་སྟི་བསྐུར་ཞེས་

སྨྲས་ནས་བསྐར་བ་གཟིགས་པས་བརྡ་མ་འཕྲོད་པ་ལ་ཆོ་ངེས་བཏོན་པས་རྡོ་རྗེ་སེམས་དཔའ་མཇལ་ཏེ། དེས་བྱིན་གྱིས་བརླབས་པས་ཐམས་ཅད་ཀྱི་དོན་ཐུགས་ལ་བཀྲ་ཧྲིག་གེ་འཁྲུངས་ནས་རྒྱུད་སྡེ་༔
དེ་ཐམས་ཅད་ཀྱི་སྟོན་པ་པོར་གྱུར་པ་ལྟ་བུ། གསུམ་པ་ནི། སློབ་དཔོན་ཀླུ་སྒྲུབ་དང་འགྲོ་བཟང་སྙིང་པོས་ཨུ་རྒྱན་གྱི་དྷརྨ་གཉྫོ་ནས། བརྟག་གཉིས་དང༌། མཧཱ་མཱ་ཡ་བརྐུས་ནས་བྲོས་པས་
མཁའ་འགྲོ་མས་བདས། རྗེས་མ་ཟིན་པ་ན། དེའི་བདག་པོ་གྱིས་ལ་ཤོད་ཅིག་ཅེས་རྗེས་སུ་གནང་བས་དེའི་སྟོན་པ་པོར་གྱུར་པ་དང༌། ཕྱི་མ་ནི་རྟོགས་པ་དོན་གྱི་དབང་ཐོབ་པས། བླ་མ་དང་
སློབ་མའི་བར་དུ་ཚིག་གཅིག་གིས་བརྗོད་རེས་མ་དགོས་པར་ཆོས་ཐམས་ཅད་ཀྱི་བདག་པོར་འགྱུར་བ། སློབ་དཔོན་ཏིལླི་པས་ནཱ་རོ་པ་ལ་མཛད་པ་ལྟ་བུ་སྟེ། འདི་འདྲའི་ཐ་སྙད་གསང་སྔགས་རྙིང
མར་ཡང༌། བྱིན་རླབས་འཕོ་བའི་དབང༌། རིག་པ་རྩལ་གྱི་དབང༌། རྒྱལ་ཐབས་སྤྱི་བླུགས་ཀྱི་དབང་སོགས་ཀྱིས་གསུངས་པ་ཡིན་ནོ། །མན་ངག་ཀྱང་ཐར་པ་དང་ཐམས་ཅད་མཁྱེན་པ་ཐོབ་པའི་
རྐྱེན་དུ་འགྱུར་བ་ཞིག་སྟེ། གཞན་མུ་སྟེགས་ལ་ངན་སྔགས་བསླབས་པ་ལྟ་བུ་ནི་མན་ངག་སྦྱིན་པའི་ཚིག་ལྡན་སོགས་སུ་མི་འགྱུར་རོ། །དབང་དང་པོའི་སྐབས་ཀྱི་བླ་མེད་ལ་དབང་བཞི་བཤད་པའི་

༄༅། །བུམ་དབང་དུ་ཕ་རྡོ་རྗེ་སློབ་དཔོན། གསང་དབང་དུ་མ་རྡོ་རྗེ་སློབ་དཔོན། དབང་གསུམ་པར་ཕྱག་རྒྱ་རྡོ་རྗེ་སློབ་དཔོན། བཞི་པར་རང་སེམས་རྡོ་རྗེ་སློབ་དཔོན་ཞེས་
༴, གསུངས་པའང་། བསླབ་པར་བྱེད་པའི་གནས་སློབ་པའི་དཔོན་དུ་འགྱུར་བས་སློབ་དཔོན་ཞེས་བཞག་པའི་སྒྲ་བཤད་ཀྱི་དབང་དུ་མཛད་པ་ཡིན། གཞན་བུམ་དབང་བླ་མ་སྤྲུལ་སྐུ། གསང་དབང་
བླ་མ་ལོངས་སྤྱོད་རྫོགས་སྐུ། དབང་གསུམ་པ་བླ་མ་ཆོས་སྐུ། དབང་བཞི་པ་བླ་མ་ངོ་བོ་ཉིད་སྐུ་ལ་ནོད་པ་ཡིན་ནོ། །དེ་དག་ཏུ་བླ་མ་ཇི་ལྟར་བལྟ་ཞེ་ན། རྒྱུད་སྡེ་ཕྱི་མ་གསུམ་དང་རིམ་པ་དང་པོ་
མན་ཆད་དུ་རྣམ་པ་བསྒྱུར་ཏེ་སངས་རྒྱས་སུ་བསྒོམ་པ་ཡིན་ལ། རྫོགས་པའི་རིམ་པ་ལ་ཞུགས་ནས་རང་བཞིན་ཡོངས་ཤེས་ཡིན་པས་རྣམ་པ་བསྒྱུར་མ་བསྒྱར་ལ་མ་ལྟོས་པ་ཡིན་ཏེ། དེ་ཡང་གུར་
ལས༑ གང་ཕྱིར་རྡོ་རྗེ་སེམས་དཔའ་ཞེས། །དེ་ཉིད་སློབ་དཔོན་གཟུགས་གཟུང་ནས། །སེམས་ཅན་ཕན་གདགས་དམིགས་ནས་ནི། །ཐ་མལ་པ་ཡི་གཟུགས་སུ་གནས། །ཞེས་སེམས་ཅན་
དམན་པས་མཐོང་མ་ནུས་ན་དེའི་དོན་བྱེད་མི་ནུས་པ་ཡིན་པས། དང་པོ་པས་མཐོང་བར་བྱ་བའི་ཕྱིར་རྡོ་རྗེ་སློབ་དཔོན་ཡང་མིའི་སྣང་བ་གཟུང་བ་མ་གཏོགས། ངན་པའམ་རང་རྒྱུད་པ་ག་ནས་

ཡིན༑ དེའི་རྒྱུ་མཚན་གྱིས་བདག་ཉིད་ལ་འོས་པ་ཙམ་གྱི་སྣང་བ་བསྟན་ནས་བདག་གདུལ་བར་འབྱོན་པར་ཤེས་ན་བླ་མ་སྤྲུལ་པའི་སྐུར་མཐོང་བ་ཡིན་པས། དེའི་ཚེ་གསུང་གདམས་ངག་ཏུ་ཤེས་ཏེ་
ཅི་གསུང་ཉན་པ་ཞིག་འོང༌། མཛད་པ་ཐམས་ཅད་གཞན་ངོར་ཤེས་ན་ཅི་མཛད་ལེགས་པར་མཐོང་། དེས་ཅི་ཡོད་འབུལ་བའི་སྙིང་ཁམ་རྙེད་པས་རབ་སྒྲུབ་པ། འབྲིང་སྒྱུ་ལུས། མཐའ་མ་ཟང་
ཟིག་གི་ཞབས་ཏོག་སྒྲུབ། དེ་ནས་བློ་གཏད་བླ་མ་མིན་པ་གཞན་མི་འཚོལ་བའི་ངེས་པ་རྙེད་ནས་ཉམས་ལེན་གསོལ་འདེབས་འབའ་ཞིག་ལ་བྱེད་པ་ཞིག་ཡོང་བ་ཡིན་ནོ། །དེ་ཡང་། བླ་མ་ལྔ་བཅུ་
པར༑ བླ་མ་མཉེས་བྱེད་གང་ཡིན་བྱ། །མི་མཉེས་བྱེད་ཀུན་སྤང་བ་ནི། །དེ་དང་དེ་ལ་འབད་དེ་བྱ། །ཞེས་གསུངས་པས། བསྟེན་ཐབས་བསྡུས་པ་སྟེ་རྒྱས་པ་དེར་བཤད་པ་བཞིན་ནོ། །དེ་
བས་ན་བླ་མ་དམ་པ་དང་དམ་པ་མ་ཡིན་པར་འཇོག་པའི་ཁྱད་པར་ནི། བླ་མའི་མཚད་ཉིད་དང་ལྡན་མི་ལྡན་ཡིན་ཏེ། ལྡན་ན་བདག་གི་དགེ་བའི་བཤེས་གཉེན་དུ་འགྱུར་བ་དང་། མི་ལྡན་ན་མི་དགེ་
བའི་བཤེས་གཉེན་དུ་སོང་ནས་ཐར་པ་དང་ཐམས་ཅད་མཁྱེན་པ་ཐོབ་པའི་གེགས་སུ་འགྲོ་བས་ཕུང་འཚེང་ཤིན་ཏུ་ཆེ་བའི་ཕྱིར། སློབ་མས་བླ་མ་དང་། བླ་མས་སློབ་མ་ཡོངས་སུ་བརྟག་པར་བྱ་བ་

༄༅། །ལ་ནན་ཏན་བསྐྱེད་དགོས་སོ། །ཡང་འདུས་པའི་ལུགས་ལས། གསང་སྔགས་ལ་གཞོལ་བ་དང༌། བསམ་གཏན་ལ་གཞོལ་བའི་བླ་མ་གཉིས་གསུངས་པ་བསྟེན་
པར་བྱ་བ་ལ་ཁྱད་མེད་ཀྱང༌། བསྒྲུབ་པར་བྱ་བ་ནི། ཕྱི་མ་ཁོ་ནའོ་ཞེས་བླ་མ་བཞེད་དོ། །རྨད་དུ་བྱུང་བར་ཟབ་པ་ཐམས་ཅད་ཀྱི་བླ་མ། ཞེས་པ་ནི། ཉན་ཐོས་ཀྱི་ཐེག་པའམ་བདེན་པའི་དེ་ཉིད་
ཀྱི་ཚུལ་ལས། ཐེག་ཆེན་ཐམས་ཅད་ཆེན་པོ་བདུན་དང་ལྡན་པས་ཟབ་པར་བཞག་ལ། དེའི་ནང་གི་རྒྱུའི་ཐེག་པའམ། ཕ་རོལ་ཏུ་ཕྱིན་པའི་ཚུལ་ལས་འབྲས་བུའི་ཐེག་པའམ་གསང་སྔགས་ཀྱི་ཚུལ་
ཆེན་པོ་འདི། མ་རྨོངས་པ་དང༌། ཐབས་མང་བ་དང་། དཀའ་བ་མེད་པ་དང་། དབང་པོ་རྣོན་པོའི་དབང་དུ་བྱས་པ་བཞིས་ཁྱད་པར་དུ་འཕགས་པས་དེ་ལ་རྨད་དུ་བྱུང་བར་ཟབ་པ་ཞེས་བརྗོད་
དོ༑ །དེའི་ཐབས་གཞན་རྣམས་ལས་ཀྱང་འདི་མཆོག་གམ་གོང་མ་ཡིན་པས་དེ་ཐམས་ཅད་ཀྱི་བླ་མ་ཞེས་བྱའོ། །དེ་ཡང་སྡོམ་འབྱུང་ལས། བླ་མེད་མཛད་པའི་སློབ་དཔོན་ནི། །རྡོ་རྗེ་སེམས་
དཔའ་རབ་མཆོད་ན། །དེ་ཡིས་བསོད་ནམས་མ་བྱས་ཤིང༌། །དཀའ་ཐུབ་མ་བསྟེན་ཅི་ཞིག་ཡོད། །ཅེས་བསོད་ནམས་དང་ཚུལ་ཁྲིམས་ཀྱི་ཚོགས། མཆོད་པ་ཐམས་ཅད་ཡོངས་སྤངས་

ནས༑ །བླ་མ་མཆོད་པ་ཡང་དག་བརྩམ། །དེ་མཉེས་པས་ནི་ཀུན་མཁྱེན་པའི། །ཡེ་ཤེས་མཆོག་ནི་ཐོབ་པར་འགྱུར། །ཞེས་པ་ཡེ་ཤེས་ཀྱི་ཚོགས་ཏེ། ཚོགས་གསུམ་སྐད་ཅིག་ལ་རྫོགས་པར་
གསུངས་པའི་གནད་ཀྱི་སྟེ། རྒྱལ་དབང་རྗེས། ལམ་ཟབ་མོ་བླ་མའི་སྒྲུབ་པ་ལ། །སྐྱབས་གསུམ་ཀུན་འདུས་ཀྱི་གདམས་ངག་ཡོད། །ལམ་ས་ཆོད་ཆེ་བ་དེ་ལྟར་ལགས། །དང༌། སྒོམ་
སྲན་གྱིས་གྲོལ་བར་ཐེ་ཚོམ་ཟ། །མོས་གུས་ཀྱིས་གྲོལ་བར་ཐེ་ཚོམ་མེད།ྋ །དེ་གནད་ཀ་ཡོད་མེད་ཀྱི་ཁྱད་པར་ཡིན། །ཞེས་དང༌། རྒྱལ་བ་རྒོད་ཚང་པས། གསང་སྔགས་ནས་ཚེ་གཅིག་ལུས་
གཅིག་ལ་འཚང་རྒྱ་བའི་ཐབས་མང་པོ་ཞིག་གསུངས་ཏེ། གཞན་གང་གིས་ཀྱང་ཁས་མི་ལོན། བླ་མའི་མོས་གུས་ཀྱིས་ཁས་ལོན་པ་ཡིན་གསུང་། དེ་ལྟར་ཨཱ་ལི་ཀཱ་ལི་ཆུ་ཀླུང་ཆེན་པོའི་རྒྱུད་
ལས་ཀྱང་། བླ་མའི་བྱིན་རླབས་ཕོག་ནས་འཚང་རྒྱ་བ། །དུས་གསུམ་སངས་རྒྱས་པར་ནས་བཏོན་པ་འདྲ། །ཞེས་བཤད་དོ། །ཕུལ་དུ་བྱུང་བ་རིགས་པ་ཐམས་ཅད་ཀྱི་གྲུབ་པ། །ཞེས་པ་
ནི༑ གྲུབ་མཐའ་བཞི་ལས། བྱེ་བྲག་ཏུ་སྨྲ་བ་ལ་མདོ་སྡེ་པའི་རིགས་པས་གནོད། མདོ་སྡེ་པ་ལ་སེམས་ཙམ་གྱིས། སེམས་ཙམ་པ་ལ་དབུ་མ་པའི་རིགས་པས་གནོད་པས་སྤྱོད་འཇུག་

།ཏུ། རྣལ་འབྱོར་པ་ཡང་བློ་ཁྱད་ཀྱིས། །གོང་མ་གོང་མ་རྣམས་ཀྱིས་གནོད། །ཅེས་གསུངས་པས་སོ། །དབུ་མ་པ་ལ་གཞན་གྱི་རིགས་པའི་གནོད་པ་མེད་པས་ན་༄༅།
ཕུལ་དུ་བྱུང་བ་ཞེས་བྱ། དེ་དག་གི་དཔྱད་པ་ནི་རིགས་པ་སྟེ། དེ་གང་ཞེ་ན། རྒྱུད་བླར། ཕྲ་ཕྱིར་ཐོས་པའི་ཡུལ་མ་ཡིན། །དོན་དམ་ཡིན་ཕྱིར་བསམ་པས་མིན། །ཆོས་ཉིད་ཟབ་ཕྱིར་འཇིག་
རྟེན་པའི། །སྒོམ་པ་ལ་སོགས་ཡུལ་མ་ཡིན། །ཞེས་དེའི་ངོར་ལྟ་བ་རྟོགས་པའི་ཐབས་གཞན་མ་རྙེད་ནས། རང་བྱུང་རྣམས་ཀྱི་དོན་ནམ་འདི། །དད་པ་ཁོ་ནའི་རྟོགས་བྱ་ཡིན། །ཞེས་བཞག་
བརྒྱད་
པ་དང༌། གནས་སྐབས་སུ་སྒྲོ་བཏགས་ནས་འཇོག་ནའང་རྟོག་གེ་བ་ཐམས་ཅད་ཀྱི་གཙུག་གི་ནོར་བུ་དཔལ་ཆོས་ཀྱི་གྲགས་པས། དེར་ནི་རྗེས་དཔག་འཇུག་མི་འགྱུར། །ཞེས་དངོས་སྟོབས་ཀྱི་
རིགས་པས་འཇོག་མི་ནུས་པར་བསྟན་ནས། གནས་གསུམ་པར་ནི་འཕོ་བ་ན། །བསྟན་བཅོས་ལེན་པ་རིགས་ལྡན་ཡིན། །ཞེས་ལུང་ལ་བརྟེན་པ་ཙམ་ཞིག་གསུངས་པའི་དབང་གིས་སོ། །དབུ་
མ་ལ། མེ་ཏྲི་པ། རབ་ཏུ་མི་གནས་པ་དང་། །ཟུང་འཇུག་རབ་ཏུ་མི་གནས་པ་ཁྱད་འབྱེད་པར་མངོན་ཏེ། སློབ་དཔོན་འདི་ཕ་རོལ་ཏུ་ཕྱིན་པ་སྔགས་ཀྱི་སྒོར་འཇུག་པའི་སྟེགས་ཙམ་ཡིན་གྱི།

དེའི་སྒོ་ནས་སངས་རྒྱ་བ་མི་སྲིད་གསུངས་པས་སོ། །ཇོ་བོ་ནཱ་རོ་པ་ནི་དེ་གཉིས་དགག་པ་དང་། །སྒྲུབ་ཕྱོགས་ནས་བསྙད་པའི་ཁྱད་ཙམ་སྟེ། དོན་གཅིག་ཏུ་བཞེད། དེས་ཕར་ཕྱིན་ནས་ཀྱང་g
སངས་རྒྱ་བ་དང་། དེའི་འཚང་རྒྱ་བྱེད་ཀྱི་ཐབས་དང༌། སྔགས་ཀྱི་སངས་རྒྱ་བྱེད་ཀྱི་ཐབས་ལ་ཁྱད་ཡོད། ཐོབ་པའི་ལམ་ལ་ཁྱད་མེད་པར་སྔགས་རང་གི་ཆགས་གྲོལ་ལ་ཞུགས་ནས་ལམ་ཐོབ་པ་
ལྟ་བུ། དེ་བས་ན་སྔགས་ལ་མ་བརྟེན་པར་སངས་མི་རྒྱ་བར་བཤད་པ་ནི། སྟོང་པ་སྙིང་རྗེའི་སྙིང་པོ་ཅན་སྔགས་ཀྱི་དོན་དུ་བཞག་པ་དེ་ལ་དགོངས། དེ་ནི་ཕ་རོལ་ཏུ་ཕྱིན་པའི་འཕགས་ལམ་གྱི་ངོ་
ཏིར་ཡང་ཡོང་བས། དོན་གཅིག་པའི་ཐ་སྙད་ཀྱང་དེ་ལ་བཞག་པར་བཞེད་དོ། །གཅིག་ཤེས་པས་ཀུན་ཤེས་པར་བྱེད་པའི་གདམས་ངག །ཅེས་པ་ནི། མོས་གུས་ཀྱིས་རྟོགས་པ་དེ་ཡང་། ཀླུ་
སྒྲུབ་ཀྱིས། ཆོས་ཀྱི་དབྱིངས་ལ་དབྱེར་མེད་ཕྱིར། །གཙོ་བོའི་ཐེག་པར་དབྱེར་མ་མཆིས། །ཞེས་དང༌། ཐར་པ་ཞེས་བྱ་གཅིག་པུ་ཉིད། །མང་པོ་དམིགས་པར་མི་འགྱུར་རོ། །ཁྱོད་ཀྱིས་
ཐེག་པ་གསུམ་གསུངས་པ། །སེམས་ཅན་གཞུག་པའི་ཆེད་དུ་ལགས། །ཞེས་པས། ཆོས་ཐམས་ཅད་ཆོས་ཉིད་ཀྱི་སྟེང་དུ་ཕྱེ་བ་མེད་པས་ཆོས་དབྱིངས་གཅིག་ཏུ་བཞག །དེ་ཀ་རང་གི་སེམས་

༄༅། །ཡིན་པས། །དེ་ཇི་ལྟ་བ་མ་མཐོང་ཚུན་ཐེག་པ་ལ་གོ་རིམ་ཡོད། དེ་མཐར་མ་ཕྱིན། ཇི་ལྟ་བ་མཐོང་ན་དེ་ཉིད་དུ་འཚང་རྒྱ་བ་ནི་ཐམས་ཅད་ཤེས་པ་སྟེ། མཚན་བརྗོད་
ལས༑ སྐད་ཅིག་གཅིག་གིས་བྱེ་བྲག་ཕྱེད། །སྐད་ཅིག་གཅིག་གིས་རྫོགས་སངས་རྒྱ། །དེས་ན་འཕགས་པ་ཉན་རང་གི་ལམ་ནི། སྙིང་རྗེ་དང་བྲལ་སྟོང་པ་ཉིད་ཞུགས་གང༌། །དེས་ནི་ལམ་
མཆོག་རྙེད་པ་མ་ཡིན་ནོ། །ཞེས་པས་སེམས་ཀྱི་རྒྱུད་ཇི་ལྟར་མ་མཐོང་བ་དང་། བྱང་ཆུབ་སེམས་དཔའ་ཆེན་པོ་དག་གིས་ཀྱང་རྗེས་སུ་མཐུན་པ་ཙམ་ལས་ཇི་ལྟ་བ་མ་གཟིགས་པས་དེ་དག་གི་ཡེ་
ཤེས་རྣམ་གྲངས་པའི་དོན་དམ་དུ་སོང་བ་ཡིན་ཏེ། རྒྱུད་བླ་མར། སོ་སོ་སྐྱེ་བོ་ཕྱིན་ཅི་ལོག །བདེན་པ་མཐོང་བ་བཟློག་པ་སྟེ། །སངས་རྒྱས་རྣམས་ཀྱིས་ཇི་ལྟ་བ། །ཞེས་སོ། །རྒྱུ་མཚན
འདི་ལས་ཐེག་པ་སྔ་མ་གཉིས་ལམ་དུ་རེ་ཞིག་ངལ་བསོ་བའི་བསྟི་གནས་དང་ཆོས་མཚུངས་པས་ཕུགས་ཐེག་པ་ཆེན་པོའི་སྒོར་ངེས་པར་འཇུག་དགོས་ཤིང༌། དེ་ཡང་དེ་དག་གི་ཚོགས་ཀྱི་ལམ་ནས་
སོ༑ །དེའི་ཕྱིར། ཐེག་པ་གསུམ་གྱི་ངེས་འབྱུང་ལ། །ཐེག་པ་གཅིག་གི་འབྲས་བུར་གནས། །ཞེས་གསུངས་སོ། །དེ་བས་ན་གཅིག་ཤེས་པར་བྱེད་པའི་ཐབས་དེ་ནི་སྤོམ་ཡོར་དུ་མ་ལུས་པར་

མཛུབ་ཚུགས་སུ་བསྟན་པས་འདི་གདམས་ངག་གོ །ཚར་གསུམ་ཁུག་པ་དབང་གི་ལམ། ཞེས་པའི་ཚར་གསུམ་ནི། རྒྱུད་རིམ་གྱིས་སྦྱོང་དགོས་པའི་གང་ཟག་ལ། དང་པོར་སྨིན་བྱེད་ཀྱི་༗
དབང་༑ དེ་ནས་གྲོལ་བྱེད་ཀྱི་ལམ་དབང་དེ་ལས་འབྲས་བུ་མངོན་དུ་གྱུར་པའི་དབང་མཆོག་གི་དངོས་གྲུབ་ཐོབ་པ་ཡིན་ནོ། །དེ་ལ་སྨིན་པ། ཞེས་པ། རྣག་འབུར་སྨིན་པ་ན་རྡོལ་སླ་བ་
བཞིན༑ འདིར་ཡང་མ་རིག་སྒོ་ལྔའི་སྦུབས་ཕྱེད་སླ་བའོ། །དབང་བཞིར་བཞག་པ་ནི། སྦྱང་གཞི་ལུས་ངག་ཡིད་ཡེ་ཤེས་ཀྱི་དྲི་མ་བཞི་ཡོད་པ་ལ་ལྟོས་ནས་སོ། །སྨིན་པ་འདི་ཙམ་ལ་སྣོད་རུང་༔
དུ་བྱེད་པའི་དབང་ཞེས་བྱ་སྟེ། དེ་ནས་སྔགས་ཉམས་སུ་ལེན་པའི་རྒྱུ་རྐྱེན་ཚོགས་པས་སྐལ་བ་དང་ལྡན་པར་གྱུར་པས་སོ། །འདི་ནས་ཚོགས་ལམ་མམ་ཚོགས་ཀྱི་ས་ལ་ཞུགས་པའང་ཡིན་ནོ།
སྨིན་པར་བྱེད་ནུས་ཀྱང་གྲོལ་བར་མ་གྱུར་ན་འདི་བསྟན་པས་གྲོལ་བར་བྱེད་པའི་ཕྱིར་གྲོལ་ལམ་མོ། །དེ་ཡང་ཁུག་པ་ཞེས་པས་བཤད་པ་སྟེ། ཡང་ཡང་འདབ་པའི་དོན་གྱིས་སོ། །དེ་ལ་བཏགས་
པ་དང༌། ལུས་དང༌། བྷ་གའི་དཀྱིལ་འཁོར་དུ་དབང་བཞི་ལེན་པའི་རྣམ་གཞག་གསུམ་ཡོད་པའི་དང་པོ་ནི་ཚོགས་ལམ་རང་གི་ངོ་སྐལ། གཉིས་པ་ནི་སྦྱོར་བའི་ལམ་གྱིས་ཏེ། ཡས་བརྟན་གྱི་

༄༅། །དགའ་བ་བཅུ་དྲུག་ལམ་དུ་ཁྱེར་བས་དང༌། གསུམ་པ་ནི། ཐེག་ཆེན་འཕགས་པའི་ཉམས་ལེན་ཏེ། མས་བརྟན་གྱི་འགྲོས་ལ་སློབ་པས་སོ། །ཕྱི་མ་གཉིས་
ནི༑ བརྟག་གཉིས་ལས། དཔལ་ལྡན་དེ་བཞིན་ཉིད་གཤེགས་ཤིང་། །དེ་བཞིན་སླར་ཡང་གཤེགས་པ་ཉིད། །ཅེས་པས་བསྟན་པ་ཡིན་ནོ། །དེ་བས་ན་དབང་དེ་ཀ་གདམས་ངག་ཏུ་འདོད་པ་
དབང་བསྐར་བ་ནི་ཆོས་ཀྱི་སྒོ་འབྱེད་པ་ཙམ་ཡིན་ཞིང༌། སངས་རྒྱ་བར་བྱེད་པའི་གདམས་ངག་ནི་དེ་ཐོབ་ནས་གདོད་བསྒོམ་པར་བྱ་བ་རྣམས་སོ་སྙམ་མོ་སེམས་པ་དགག་པ་དང་། བསྐྱེད་
་རིམ་པ་སོགས་སྔགས་ཀྱི་ཉམས་ལེན་ཐམས་ཅད་དབང་དུ་བཤད་ནས་རྡོ་རྗེ་ཐེག་པའི་སྒོར་དབང་ལས་གཞན་པའི་ཆོས་མེད་པར་བཤད་པ་རྣམས་ཤིན་ཏུ་ལེགས་པར་སྨྲས་པ་ཡིན་ནོ། །དེ་བས་ན་
འདིའི་སྡོམ་པའང་དབང་རང་རང་གི་ངོ་བོ་ལ་བྱེད་པས་དབང་ལ་གོ་རིམ་བྱུང་ཕྱིན་དེ་ལའང་མཆོག་དམན་ཡོད། དབང་ལ་གོ་རིམ་ཡོང་མི་ཡོང་ནི་གདུལ་བྱའི་རྟོགས་ཚུལ་ལས་ཡིན་ཏེ། དབང་པོ་
རྣོན་པོ་མོས་གུས་ཀྱིས་ཆིག་ཆོད་དུ་སོང་བ་ལ་རྒྱུ་ལམ་འབྲས་བུ། བུམ་གསང་ཤེས་རབ་ཡེ་ཤེས་བཞི་ཞེས་ཅིའང་འབྱེད་རྒྱུ་མེད། འབྲིང་ཐོད་རྒལ་བ་ལ་སྟན་ཐོག་གཅིག་ཏུ་དབང་རྫོགས་པར་

བསྐུར་བ་ལ་རྒྱུ་ལམ་གྱི་རྣམ་གཞག་བྱུང༌། མཐའ་མ་ལ་སྟན་ཐོག་གཅིག་ལ་རྫོགས་པར་བསྐུར་མི་ཆོག །དང་པོར་བུམ་དབང་བསྐུར། བསྐྱེད་པའི་རིམ་པ་སོགས་ལ་བསླབས། དེ་ནས་གསང་
དབང་བསྐུར། སྒྱུ་ལུས་སོགས་ལ་བསླབས། དེ་ནས་གསུམ་པ་བསྐུར་ཏེ་མངོན་པར་བྱང་ཆུབ་པ་སྟོན་པ་སོགས་རིམ་པ་ལྔ་ལས་གསུངས་པ་བཞིན་དུ་བཀྲི་བས། དེའི་དབང་དུ་བྱས་ན་མ་སྨིན་པ་
ལ༑ སྣོད་ཀྱིས་མ་སྨིན་པ། ཆོ་གས་མ་སྨིན་པ། ཆོ་ག་རྫོགས་པས་མ་སྨིན་པ། ཟབ་མོས་འཇིགས་ནས་མ་སྨིན་པར་ཕྱེ། ཉམས་པས་མ་སྨིན་པ་ནི། རྒྱུ་དུས་སུ་དབང་ཐོབ་ཀྱང་རྩ་བའི་ལྟུང་
བ་བྱུང་ནས་ཉམས་པ་དེ་དངོས་གྲུབ་སྒྲུབ་པ་སོགས་ལ་མི་དབང་བས་མ་སྨིན་པ་དང་འདྲ་བ་ཉིད་དོ། །དེ་ལྟ་བུའི་ཉེས་པ་དགག་པའི་ཕྱིར་ཉིན་མཚན་གྱི་ཐུན་དྲུག་གམ་བཞིའ མ་གཉིས་སུ་ལམ་དབང་དེ་
དག་གང་རུང་ཉམས་སུ་བླངས་ན་ཅུང་ཟད་ཉེས་པར་གྱུར་ཀྱང་ཆེན་པོར་འགྲོ་མི་ཐུབ་པར་དེ་ཀས་འདག་པས་འདི་ཀ་ཕྱིར་བཅོས་པའི་མཆོག་ཏུ་འགྲོ་བའོ། །དེ་ཡང་ཐེག་པ་ཆེན་པོའི་ལྟུང་བ་ལ་དེ་ཁ་
བྱུང་བ་ཙམ་ལ་རྩ་ལྟུང་དུ་མི་བྱེད་པར་བྱུང་བ་ལ་ཇི་མི་སྙམ་པར་བག་མེད་པས་ཡང་དང་ཡང་དུ་སྤྱོད་པ་ལྟ་བུའི་སྒོ་ནས་འཇོག་པས་སོ། །རྡོ་རྗེ་སེམས་དཔའ་ཞལ་མཐོང་གི་སྒྲུབ་ཐབས། ཞེས་པའི་རྡོ་༔

༄༅། །རྗེ་སེམས་དཔའ་ལ། གཞི་ལམ་འབྲས་བུའི་སྒོ་ནས་དབྱེ་ན། གཞིའི་ནི། དཔལ་མཆོག་དང་པོའི་སྐྱེས་བུའོ། །དེའི་མཚན་ཉིད་ནི། ཐོག་མཐའ་མེད་པའི་སེམས་
དཔའ་ནི། རྡོ་རྗེ་སེམས་དཔའ་དབ།འ་བ་ཆེ། །ཀུན་ཏུ་བཟང་པོ་ཀུན་བདག་ཉིད། །རྡོ་རྗེ་སྙེམས་ཚུལ་བདག་པོའི་བདག །ཅེས་གསུངས་པ་དེའོ། །མཚན་རྣམ་གྲངས་དང་པོའི་སངས་
རྒྱས༑ རྡོ་རྗེ་འཆང་། བྱང་ཆུབ་ཀྱི་སེམས་རྡོ་རྗེ་སོགས་སོ། །དེ་མ་རྟོགས་པའི་ངོ་ན་བདེ་བར་གཤེགས་པའི་སྙིང་པོ་ཞེས་བྱ་སྟེ། དྲི་མ་དགུའི་སྦུབས་ན་གནས་པའི་ཕྱིར་རོ། །དེའི་ཚེ་འཁོར་
འདས་ཐམས་ཅད་ཀྱི་རྒྱར་གྱུར་པས་ནི་རྒྱའི་རྡོ་རྗེ་སེམས་དཔའ་འོ། །རྡོ་རྗེ་རྩེ་མོར།རྒྱུད་ནི་རྒྱུན་ཆགས་ཞེས་བྱར་བརྗོད།ྋའཁོར་བ་རྒྱུད་དུ་འདོད་པ་ཡིན། །མྱ་ངན་འདས་པ་རྒྱུད་ཕྱི་མ། །
ཞེས་གསུངས། དེའི་དོན་གསལ་པོ་མགོན་པོ་ཀླུ་སྒྲུབ་ཀྱིས། གང་ཞིག་འཁོར་བའི་རྒྱུར་གྱུར་པ། །དེ་ཉིད་སྦྱང་བ་བྱས་པ་ལས། །དག་པ་དེ་ཉིད་མྱ་ངན་འདས། །ཞེས་གསུངས། གང་གི
དབྱིངས་སུ་ཞུགས་པ་ཞེ་ན། ཆོས་ཆོས་ཞེས་བརྗོད་པ་འདི་དག་གི་དབྱིངས་སུ་ཞུགས་པ་དེ། དེའི་ཚེ་ཆོས་ཀྱི་དབྱིངས་སམ་ཆོས་ཉིད་ཅེས་བྱའོ། །ཆོས་དེ་དག་ཀྱང་ཐ་སྙད་དུ་རང་གི་མཚན་ཉིད་

འཛིན་མོད་ཀྱང་ངེས་པའི་དོན་ལ་མ་ཡིན་ཏེ། དེ་དག་རང་གི་མཚན་ཉིད་དམ་ངོ་བོས་སྟོང་པའོ། །དེ་ཡང༌། རང་རང་ངོ་བོས་སྟོང་པའི་ཕྱིར། །སྟོང་པ་ཉིད་ནི་ཉི་ཤུར་འདོད །ཅེས་འབྱུང་
བས་སོ། །རྣམ་པར་ཤེས་པ་དང་བཅས་པའི་ཁམས་སམ་དྲི་བཅས་དེ་བཞིན་ཉིད་ལ་སྟོང་པ་ཆེན་པོའ མ་མུན་ཅན་དང་། ཉེ་བར་ཐོབ་པ་ཞེས་ཀྱང་བྱའོ། །རང་གི་ངོ་བོ་ཉིད་ཕྱོགས་ཐམས་ཅད་དང་
བྲལ་བའི་ཆ་ནས་རང་བཞིན་མེད་པ་སྟེ། སེམས་ནི་སེམས་མ་མཆིས་ཏེ་སེམས་ཀྱི་རང་བཞིན་འོད་གསལ་བའོ། །ཞེས་པས་ཐམས་ཅད་སྟོང་པའམ་འོད་གསལ་དུ་བཞག །དེ་ཁ་ས་ཧ་ཛའི་སྒྲ་
ལས་ལྷན་ཅིག་སྐྱེས་པའི་ཡེ་ཤེས་སུ་བསྒྱུར་བ་ཡིན་ནོ། །གནས་འདི་ལ་གནས་ལུགས་ཕྱག་རྒྱ་ཆེན་པོ། །སྔ་མ་ལ་འཁྲུལ་ལུགས་ཕྱག་རྒྱ་ཆེན་པོ། །དོན་གསང་བ་ཆེན་པོ་རིགས་གཅིག་པོ་དེ་
ཁའོ༑ །དེ་ལས་ཤིན་ཏུ་སྟོང་པའམ་མཆོད་པ་དམར་ཆ་རྡུལ། སྟོང་པའམ་སྣང་བ་དཀར་ཆ་སྙིང་སྟོབས་ཐབས་ཤེས་སུ་བཞག་པ་གཉིས་གྱེས། དེ་གཉིས་ལ་རྩ་བའི་སྟོང་ཆེན་ནམ་མུན་ཅན་བསྣན་
པས་ལུས་ངག་ཡིད་གསུམ་སྟེ། དུས་འཁོར་ལས། ཐིག་ལེ་ཟླ་བ་ཁུ་བ་སྐུ། །རྣམ་པར་བཅད་པ་ཉི་རྡུལ་གསུང་། །ཨ་ཡིག་མུན་ཅན་ཐུགས་རབ་བརྗོད། །མཁའ་ཁམས་ཨེ་ལ་རྣམ་པར་“

།གནས། ཞེས་གསུངས། མུན་ཅན་ལ་སྒྲ་གཅན་དང་དུས་ཀྱི་མེར་ཕྱེ་བའི་དུས་མེ་ཡེ་ཤེས། དེ་དག་འབྱུང་བ་ལྔར་གྱེས་པ་ཁམས་ལྔ། ཡེ་ཤེས་བསྣན་པས་དྲུག་
སྟེ༑ དེ་དག་གི་རྣམ་འགྱུར་ལས་དམ་པ་རིགས་བརྒྱ་སོགས་མཐའ་ཡས་པར་འགྱུར་པ་ཡིན་ནོ། །ལམ་དུས་ཀྱི་རྡོ་རྗེ་སེམས་དཔའ་ནི། དཀྱིལ་འཁོར་གྱི་འཁོར་ལོ་སྟེ། དེ་ཡང་སྡོམ་འབྱུང་
ལས༑ དང་པོ་ལྷ་ཡི་རང་བཞིན་དུ། །རྡོ་རྗེ་སེམས་དཔའ་རྣམ་པར་བཞུགས། །གནས་དང་ཞིང་ལ་སོགས་པའི་བརྡ། །དཔའ་བོ་རྣལ་འབྱོར་མའི་འདུས་པ། །དེ་ཉི་གཉིས་མེད་མཉམ་སྦྱོར་
ལ༑ །རྣམས་ཡང་དག་འཕྲོ་བ་སྟེ། །ཚད་མེད་ལྷ་ཡི་འཕྲོ་བ་ལས། །དཀྱིལ་འཁོར་ཚད་ཅན་རྣམ་པར་བརྟགས་ཅེས་སོ། །འདི་ལའང་རྣལ་འབྱོར་པའི་ཡིད་ཀྱིས་བརྟགས་པ་དང༌། ལུས་རང་
བཞིན་གྱིས་གྲུབ་པ་དང༌། བདེ་སྟོད་སྦྱར་བ་ལ་དེར་བཞག་པ་དག་གོ །འབྲས་བུའི་རྡོ་རྗེ་སེམས་དཔའ་ནི། དུས་འཁོར་རྩ་རྒྱུད་ལས། ཡེ་ཤེས་ཀུན་ནས་བཅད་དུ་མེད། །རྡོ་རྗེ་ཞེས་ནི་མངོན་
པར་བརྗོད།ྋ།སྲིད་གསུམ་གཅིག་ཉིད་སེམས་དཔའ་སྟེ། །རྡོ་རྗེ་སེམས་དཔའ་ཞེས་བྱར་བཤད། །ཅེས་པ་ལྟར་རོ། །དེ་ལྟར་གཞི་ལམ་འབྲས་བུའི་དབྱེ་བ་བཤད་པ་པོའི་ངོ་ཁོ་ན། དོན་ལ་ཐ་

དད་དུ་འབྱེད་རྒྱུ་མེད་པས་གཞི་འབྲས་དབྱེར་མེད་དམ། ལམ་འབྲས་དབྱེར་མེད་དུ་བརྗོད་དོ། །དེ་ཡང་གཞི་ལ་ཇི་ལྟར་གནས་པ་དེ་ལྟར་བསྒོམ་པ་ན་ཡིན་ལུགས་ཡིན་པ་ཞིག་མངོན་དུ་འགྱུར་
བས༑ འདི་ལ་བསལ་བྱ་ཅི་ཡང་མེད། །གཞག་པར་བྱ་བ་ཅུང་ཟད་མེད། །ཡང་དག་ཉིད་ལ་ཡང་དག་ལྟ། །ཡང་དག་མཐོང་ན་རྣམ་པར་གྲོལ། །ཞེས་མདོ་རྒྱུད་ཐམས་ཅད་དུ་མཐུན་པར་
གསུངས་པ་ཡིན་ནོ། །དེའི་ཞལ་མཇལ་བའི་ཚུལ་ནི། བླ་མ་དང་ལྷག་པའི་ལྷ་རྡོ་རྗེ་སེམས་དཔའ་ངོ་བོ་གཅིག་པ་ཉིད་ཀྱིས་རྡོ་རྗེ་སློབ་དཔོན་གྱི་སྐུའང་རྒྱལ་བ་ཞི་ཁྲོ་རབ་འབྱམས་ཀྱི་དཀྱིལ་འཁོར་
ཆེན་པོར་རྫོགས་པ་དབང་པོའི་མངོན་སུམ་ལ་འཆར་བ་འདི་ནི་བུམ་དབང་གི་དུས་སུའོ། །མོས་གུས་མཆོག་ཏུ་གྱུར་པའི་ཟབ་གསལ་གྱི་གནད་ལས་ལས་རླུང་གི་རྒྱུ་བ་ཉི་ཁྲི་ཆིག་སྟོང་དྲུག་བརྒྱ་རིམ་
པའམ་ཅིག་ཅར་དུ་རང་སར་དག་པར་བྱས་པས་རང་རྒྱུད་རང་བཞིན་ལྷུན་གྱིས་གྲུབ་པའི་དཀྱིལ་འཁོར་ཆེན་པོར་ཡིད་ཀྱི་མངོན་སུམ་དུ་འཆར་བ་འདི་ནི་གསཾང་དབང་གི་དུས་སུའོ། །དངོས་པོར་
འཛིན་པའི་རི་བོ་མཐའ་དག་བསྙིལ་ནས་བདེ་སྟོང་ཟུང་དུ་བཅུག་སྟེ་འཁོར་བའི་རྒྱུན་ལུགས་མཐའ་དག་གི་འཕྲོས་ལོག་གོང་ནས་གོང་དུ་འཕོ་བའི་སྦྱོར་བས། སླར་གནས་འོག་མར་འཕོ་བ་མེད་པའི་གོ་

༄༅། །འཕང་དུ་རང་རིག་མངོན་སུམ་ལ་འཆར་བ་ནི་དབང་གསུམ་པའི་དུས་སོ། །ཇི་ལྟར་སྣང་གྲགས་གྱི་ཆོས་ཞེས་རབ་ཏུ་ཕྱེ་བ་འཁོར་བ་དང་མྱ་ངན་ལས་འདས་པས་བསྡུས་
པའི་སྒོ་ཐམས་ཅད་ཕྱོགས་དང་བྲལ་བའམ་རིགས་སུ་མ་ཆད་པའི་ལྷན་ཅིག་སྐྱེས་པའི་ཡེ་ཤེས་ཀྱི་དེ་ཁོ་ན་ཉིད་དང་འབྱོར་པར་རྣལ་འབྱོར་གྱི་མངོན་སུམ་ལ་མཐོང་བ་ནི་དབང་བཞི་པའི་མཐར་རོ། །དེ་
བས་ན་དབང་བཞི་དེའི་སྒྲུབ་ཐབས་སུ་བཞག་པ་ཡིན་ནོ། །དེ་བཞིན་གཤེགས་པ་རྣམས་ཀྱི་ཤིན་ཏུ་གསང་བའི་གནས། ཞེས་པ། སངས་རྒྱས་ནང་ཕན་ཚུན་ལས། གཞན་གྱིས་རྟོགས་དཀའ་
བཅུ་གསུམ་
བར་གཟིགས་ནས། དེ་བཞིན་གཤེགས་པ་རྣམས་གནས་འདི་ཤིན་ཏུ་གསང་བ་དང་སྦ་བར་མཛད་པ་སྟེ། དགོས་པ་རྡོ་རྗེའི་སློབ་དཔོན་དང་རྒྱུད་གཅིག་ཏུ་འགྲོ་བའི་སྐལ་བ་ཅན་གྱི་སྤྱོད་ཡུལ་དུ་འོས་
གཞན་ལ་མ་ཡིན་པས་སོ། །འདིས་ནི་གསང་སྔགས་དབང་པོ་རྣོན་པོའི་དབང་དུ་བྱས་ནས་ཤོད། གཞན་མི་ཤོད་པའི་རྒྱུ་མཚན་ཡང་ཐོན་པ་ཡིན་ནོ། །དེ་ཡང་། ཉན་རང་རྣམས་སྤང་བྱ་ལ་སྤོང་
བྱེད་ཀྱི་གཉེན་པོ་བསྟེན་ནས་སྤོང་། ཕར་ཕྱིན་པ་རྣམས་བྱང་ཆུབ་ཀྱི་རྐྱེན་དུ་བསྒྱུར་ནས་ཉེས་པས་མ་གོས་པར་བྱེད། གསང་སྔགས་པ་རང་བཞིན་ཡོངས་སུ་ཤེས་པའི་སྒོ་ནས་དེ་ཁ་ལམ་དུ་བྱེད་པ་

སྟེ༑ དཔེར་ན་དུག་སྤོང་བ་དང༌། སྔགས་ཀྱིས་ནུས་མེད་དུ་བྱེད་པ་དང་། རྨ་བྱས་ངང་གིས་བཅུད་དུ་ལེན་པ་ལྟ་བུའི་ཁྱད་ཡོད་པ་ཡིན་ནོ། །དེའི་ཕྱིར་གདུལ་བྱས་རང་བཞིན་ཡོངས་སུ་ཤེས་ནུས་
ན་སྟོན། མི་ནུས་ན་མི་སྟོན། ནུས་པ་དེ་ཀ་དབང་རྣོན་ཡིན་ནོ། །རང་བཞིན་ཡོངས་སུ་ཤེས་ཁྱེར་ལ་ཁྱད་ཡོད་དེ། རང་བཞིན་གྱི་གཞག་འཚམས་ཀུན་རྫོབ་པའི་རང་བཞིན་དང་། དོན་དམ་
པའི་གནས་ཚུལ་གཉིས། དང་པོ་ལ་ནི་སྣང་བ་ལྷ། གྲགས་པ་སྔགས། དྲན་རིག་ཏིང་ངེ་འཛིན་དུ་ཁྱེར་ཤེས་པ་ཙམ་གྱིས་ཆོ་ག་གོ །གཉིས་པ་ལ་ནི་ཡིན་ལུགས་ཇི་ལྟ་བ་དེ་ལྟར་མངོན་དུ་འགྱུར་
དགོས་པས་རྫོགས་རིམ་པའི་གདུལ་བྱ་ཁོ་ན་དེའི་མཚན་གཞིར་འཛིན། འོ་ན་བསྐྱེད་པའི་རིམ་པ་སོགས་བསྒྱར་ལམ་དུ་བཞག་པ་ཅི་ཞེ་ན། གང་ཟག་ཕྱི་མ་འདིའི་ཉམས་སུ་ལེན་ཁྱེར་ལ་ལྟོས་པས་
ཡིན་ལ། སྔ་མ་རྣམས་ལ་ལྟོས་ནས་ནི་རང་བཞིན་ཡོངས་སུ་ཤེས་པ་རང་ངོ༌། །དེ་བས་ཀུན་རྫོབ་འདི་ཚུགས་མ་ཐུབ་པས་གཞན་ལ་ལྟོས་པའི་ཕྱིར་རྟེན་ཅིང་འབྲེལ་བྱུང་དུ་བཞག་པའོ། །ཚེ་གཅིག་
གིས་བླ་མ་སྐུ་བཞིའི་སར་ཁྲིད་པའི་རིམ་པ། ཞེས་པའི་དོན། ཚེ་གཅིག་ནི་སྔར་ལམ་དུ་མ་ཞུགས་ཤིང༌། །རྟེན་དེ་ཁ་ནས་འདི་ལ་གསར་དུ་ཞུགས་པ། དེ་ཚེ་མ་འཕོས་པ་ལ་སངས་རྒྱས་པར་

།བཞེད་པ་སྟེ། སྐྱེ་བ་སྔ་མ་ལ་སོགས་པར་སྦྱངས་པ་ཚེ་འདིར་སངས་རྒྱ་བ་ནི་མ་ཡིན་ནོ། །ཡིན་ན་གྲངས་མེད་གསུམ་གྱི་མཐར་འཚང་རྒྱ་བའི་བྱང་སེམས་རྒྱུན་མཐའ༄༅།
པའང་དེར་ཐལ་ལ།འདོད་ན་དུས་མྱུར་བུལ་མདོ་སྔགས་ཀྱི་ཤན་འབྱེད་དུ་བྱེད་པ་དང་འགལ་ལོ། །བླ་མ་སྐུ་བཞིའི་སར།ཞེས་པ་ལ། མ་ནམ་མ་བཞི་སྐོར་དུ། བླ་མ་སངས་རྒྱས་ཆོས་ཀྱི་
སྐུ༑ ལོངས་སྤྱོད་རྫོགས་པའི་སྐུ། སྤྲུལ་པའི་སྐུ། བླ་མ་སངས་རྒྱས་རིན་པོ་ཆེ། ཞེས་གསུངས་པའི་རིན་པོ་ཆེ་ངོ་བོ་ཉིད་ཀྱི་སྐུའོ། །དང་པོ་ཆོས་ཀྱི་སྐུའི་མཚན་ཉིད་ནི། ཆོས་རྗེ་ཉིད་
ཀྱིས༑ མ་ལུས་ཀུན་ཁྱབ་སྒྲིབ་གཉིས་དག་པ་ཡི།ྋ བླ་མ་སངས་རྒྱས་ཆོས་ཀྱི་སྐུ་ལ། ཞེས་གསུངས་པ་དེའི་དོན། རྒྱལ་དབང་རྗེས། རྣམ་པ་ཐམས་ཅད་སྐྱེ་བ་མེད་པར་ཐུགས་སུ་ཆུད་པ
ཟག་པ་མེད་པའི་ཆོས་ཐམས་ཅད་དུ་ཁྱབ་པར་གདལ་བ་བླ་མ་ཆོས་སྐུ་ཞེས་གསུངས། འདིའི་རྣམ་མཁྱེན་ཀྱང་དེང་སང་གི་མཚན་ཉིད་པ་རྣམས་འཇོག་པ་ལྟ་བུ་མ་ཡིན། འོ་ན་གང་ཞེ་ན་འབུམ་ཊཱི་ཀ་
ལས༑ དེ་བས་ན་རྣམ་པ་ཐམས་ཅད་ཀྱི་མཆོག་གི་རྣམ་པ་དང་ལྡན་པ། རྣམ་པར་མི་རྟོག་པ། དམིགས་པར་བྱ་བ་དང་དམིགས་པར་བྱེད་པའི་དངོས་པོ་མཉམ་པས་མཉམ་པར་འཇུག་པ་ནི་རྣམ་པ་

ཐམས་ཅད་མཁྱེན་པའི་ཡེ་ཤེས་ཡིན་པར་བསྟན་ཏེ་ཞེས་མཚན་ཉིད་གསུམ་ལྡན་དུ་གསུངས་པ་བཞིན། རྣམ་པར་མི་རྟོག་པ། རྣམ་པ་ཐམས་ཅད་པ། ལྷན་ཅིག་སྐྱེས་པ་ཞེས་པའི་གསུམ་ལྡན་གྱིས་
རྫོགས་རིམ་དེ་ཁའོ། །འདི་འབྲས་བུའི་དུས་ཀྱི་བླ་མ་ཆོས་ཀྱི་སྐུ་ཡིན་ལ་དེ་བསྒྲུབ་བྱ་སྟེ། སྒྲུབ་བྱེད་མངོན་སུམ་ལམ་བྱེད་ཀྱི་གནད་ཀྱིས་སོ། །ཁྲིད་ཚུལ་དེས། ཆོས་ཀྱི་སྐུ་ལ་རྗེས་སུ་དཔག་མི་
དགོས་པར་མངོན་དུ་འགྱུར། འདིས་ནི་དེ་ཁ་རང་བཞིན་ཆོས་ཀྱི་སྐ་ཡིན་པའང་བསྟན་ཏེ་གཞི་འབྲས་གཅིག་པས་སོ། །རྒྱལ་དབང་རྗེས། དམ་པ་ཉིད་དང་ཆོས་རྣམས་ཀུན། །དག་པའི་དངོས་
པོར་གཅིག་གྱུར་ལས། །ཆོས་ཀྱི་སྐུ་ཞེས་གཞན་པ་ཅི། །ཞེས་གསུངས། གཞི་དེ་མངོན་དུ་གྱུར་པ་ལས་མཉམ་རྗེས་འདྲེས་པའི་རྟོགས་པ་བརྟན་པོ་འབྱུང་། དེ་ལས་རྒྱུན་ཆད་མེད་པའི་ཉམས་
མྱོང་འཆར་ཏེ། དོན་མི་འཕྲོགས་པ་འབྲས་བུའི་ཆོས་སྐུའོ། །གཉིས་པ་བླ་མ་ལོངས་སྤྱོད་རྫོགས་པའི་སྐུའི་མཚན་ཉིད་ཆོས་རྗེས། མ་འགགས་ཀུན་ཁྱབ་སྐུ་ལ་ཞིང་ཁམས་སྣང་། དུས་གསུམ་
རྒྱལ་བའི་སྤྲིན་ཚོགས་འཁྲིགས་པ་ཡི། བླ་མ་ལོངས་སྤྱོད་རྫོགས་པའི་སྐུ་ལ། ཞེས་གསུངས་པའི་དོན།ྋ རྒྱལ་དབང་རྗེས། འགག་པ་མེད་པའི་རྩལ་ལས་ཏིང་ངེ་འཛིན་གྱི་སྒོ་ཐམས་ཅད་རབ་ཏུ་

༄༅། །འབྱེད་ཅིང་བརྟན་པ་དང་གཡོ་པའི་རྣམ་པར་འགྱུར་བ་ཇི་སྙེད་བ་ཐམས་ཅད་སྐུ་དང་ཞིང་ཁམས་ཚད་མེད་པར་སྣང་ཞིང་རྫོགས་པར་ལོངས་སྤྱོད་པས་ལོངས་སྐུ་
དང་༑ ཞེས་གསུངས། དེ་ཡང་། སྣང་སྟོང་གཡོ་བ་མེད་པའི་གཟུགས། །མཁའ་ཁྱབ་པ་ནི་སྣང་མཛད་ཀྱང༌། །ཉིད་ལས་གཞན་དུ་མ་གཟིགས་པས། །མི་ཟད་རྒྱན་གྱི་འཁོར་ལོའི
མཛོད༑ །ཅེས་གསུངས་པས། སྤྱི་སྐད་ལ། སྐུ་གསུང་ཐུགས་གསང་བ་བསམ་གྱིས་མི་ཁྱབ་པའམ། སྐུ་གསུང་ཐུགས་མི་ཟད་པ་རྒྱན་གྱི་འཁོར་ལོར་གྲགས་པ་དེའོ། །འདིའང་དུས་འཁོར་
འགྲེལ་ཆེན་དུ། འོག་མིན་གྱི་ཞིང་ངོས་འཛིན། རྡུལ་གཅིག་སྟེང་ན་རྡུལ་སྙེད་སངས་རྒྱས་རྣམས། །སངས་རྒྱས་སྲས་ཀྱིས་བསྐོར་བའི་མགོན་པོ་དག །ཅེས་དྲངསནས་དེ་ལ་མཛད་པ་དང་
གནད་གཅིག་ཅིང༌། མཚན་ཉིད་པ་དང་སྒོ་མཐུན་པར་ལོངས་སྤྱོད་རྫོགས་པ་མཚན་དཔེས་བརྒྱན་པའི་སྐུ་ལ་བྱེད་པའོ། །འདི་བླ་མ་ལོངས་སྤྱོད་རྫོགས་སྐུ་དེ་བསྒྲུབ་བྱ་སྟེ། སྒྲུབ་བྱེད་རྣམ་པ་ལམ་
བྱེད་ཀྱི་གནད་ཀྱིས་སོ། །ཁྲིད་ཚུལ་དེས་རྩ་དག་པས། སྐུ་མཚན་དང་དཔེ་བྱད་ཀྱིས་བརྒྱན་པ། རླུང་དག་པས་གསུང་དབྱངས་ཡན་ལག་དྲུག་ཅུ་དང་ལྡན་པ།ྋ ཐིག་ལེ་དག་པས་ཐུགས་ཇི་ལྟ་བ་

དང་ཇི་སྙེད་པ་མཁྱེན་པ་འགྲུབ་པ་ཡིན་ནོ། །གསུམ་པ་བླ་མ་སྤྲུལ་པའི་སྐུའི་མཚན་ཉིད་ནི། ཆོས་རྗེས དམིགས་མེད་ཐུགས་རྗེས་གང་འདུལ་སྐུར་སྟོན་པ། །འགྲོ་བ་མ་ལུས་སྨིན་པར་མཛད་
པ་ཡི། །བླ་མ་ཐུགས་རྗེ་སྤྲུལ་པའི་སྐུ་ལ། ཞེས་པའི་དོན། རྒྱལ་དབང་རྗེས། རང་རང་གི་མོས་པ་རྣམ་པ་སྣ་ཚོགས་པ་དང༌། སྐལ་པའི་ཆ་ཤས་ཇི་སྙེད་པར་གང་དང་གང་ཡིན་པ་དེ་དང་དེ་
དག་འདུལ་བའི་རྣམ་པར་འཕྲུལ་པ་ཟད་མི་ཤེས་པ་ཡིད་བཞིན་གྱི་ནོར་བུ་དབང་གི་རྒྱལ་པོ་ལྟར་མངོན་པར་འདོད་པ་མཐའ་དག་མ་ཚང་བ་མེད་པར་གདོད་མ་ནས་ལྷུན་གྱིས་གྲུབ་པ་དང༌། ཡང་དག་
པར་གྲུབ་པ་དང༌། མཆོག་ཏུ་མངོན་པར་གྲུབ་པ་ཉིད་ཀྱི་གོ་འཕང་དུ་འགོད་པ་ཞེས་གསུངས། འདི་ནི་སངས་རྒྱས་ཤིན་ཏུ་རྣམ་པར་སངས་རྒྱས་པའི་མདོར།ྋ སངས་རྒྱས་པ་དང་སེམས་ཅན་ཇི་
སྙེད་པའི་སྐུ། དེ་སྙེད་པའི་གསུང༌། དེ་སྙེད་པའི་ཐུགས་སུ་གྲུབ་པར་བཤད་པ་དང་། དུས་ཀྱི་འཁོརལོར་སྐུ་མཐའ་ཡས་པ་སོགས་སུ་བཤད། དེའང་རྒྱལ་དབང་རྗེས། བྱ་བའི་བདག་ཉིད་
ཀུན་ལ་ཡང་། །རང་རང་རྩོལ་བའི་དབང་གིས་འཇུག །ཁྱོད་ནི་རྩོལ་མེད་སེམས་ཅན་དོན། །ངང་གིས་འདོད་པ་འཇོ་བའི་ཚུལ། །དཔག་བསམ་ཤིང་ལྟར་མཛད་པས་ན། །བྱ་བ་གྲུབ་པའི་ཡེ་

༄༅། །ཤེས་ཀྱི། །དོན་འདི་ཁྱོད་ཚུལ་ཉིད་ལས་རིག །ཅེས་སོ། །འདི་ལ་མཆོག་གི་སྤྲུལ་སྐུ། སྐྱེ་བ་སྤྲུལ་སྐུ། བཟོ་སྤྲུལ་སྐུ་ཞེས་རྒྱུད་བླ་མར་བཤད་པ་
བཞིན༑ ཆོས་རྗེས་ཀྱང་། སྒྲུབ་ཐབས་ཐུགས་རྗེ་ཉི་རྒྱས་ལས་བསྟན་ནོ། །འདི་ནི་བླ་མ་སྤྲུལ་པའི་སྐུ་དེ་བསྒྲུབ་བྱ་སྟེ། སྒྲུབ་བྱེད་མོས་པ་ལམ་བྱེད་ཀྱི་གནད་ཀྱིས་སོ། །ཁྲིད་ཚུལ་
དེས༑ སེམས་ཅན་རེ་རེའི་མདུན་དུ་སྤྲུལ་པ་རེ་རེ་སྟོན་པ་དང་། དེ་བསྟན་མ་ཐག་ཏུ་སེམས་ཅན་ཐམས་ཅད་འཚང་རྒྱ་བའི་སྐལ་བ་ཅན་དུ་བྱེད་ནུས་པ་ཡིན་ནོ། །བཞི་པ་བླ་མ་སངས་རྒྱས་རིན་པོ་
བཅུ་དྲུག་
ཆེའི་མཚན་ཉིད། ཆོས་རྗེས། ཟག་མེད་ཁྱབ་གདལ་སྐྱེ་མེད་ཆོས་ཀྱི་སྐུ། །སྣང་སྟོང་ཟུང་འཇུག་འགག་མེད་ལོངས་སྤྱོད་རྫོགས། །གང་འདུལ་དེར་སྟོན་ཀུན་ཁྱབ་སྤྲུལ་པའི་སྐུ། །རྗེ་སྐུ་
གསུམ་བདག་ཉིད་ཁྱེད་ལ། ཞེས་འབྱུང༌། རྒྱལ་དབང་རྗེས། ཁྱོད་སྐུ་ཐོགས་བཅས་ཐོགས་མེད་དང༌། །ཡེ་ཤེས་སྣང་བཅས་སྣང་མེད་དང་། །གྲུབ་དང་མ་གྲུབ་པ་ཡི་སྒྲ། །ཇི་སྙེད་བརྗོད་
ཀྱང་མི་འགལ་ཞིང༌། །དེ་ཙམ་བརྗོད་ཀྱང་མི་ཟད་པ། །ཤེས་བརྗོད་ཡུལ་ལས་འདས་གྱུར་ཀྱང༌། །བརྗོད་པ་ཀུན་གྱི་རྒྱུ་ཡི་གཙོ། །ཟབ་གསལ་གཉིས་སུ་མེད་པ་ཡི། །གསུང་ལས་ཆོས་ཀྱི་

འཁོར་ལོ་བསྐོར། །བདག་གཞན་བདེ་སྡུག་འཁོར་འདས་དང་། །རྟོགས་དང་མ་རྟོགས་ལ་སོགས་པ། །གཉིས་སུ་འཛིན་པར་སྒྲོ་བཏགས་ཀྱང་། །སྒྲོ་འདོགས་བྲལ་བ་ཁྱེད་ཐུགས་ལ། །སུ་
ཞིག་ཐ་སྙད་གདགས་པར་འདོད། །འགྲོ་བ་ཀུན་དང་ཁྱོད་ཀྱི་ཚུལ། །གདོད་ནས་རང་བཞིན་གཅིག་པ་ལ། །གཅིག་པ་ཉིད་དུ་ཡོངས་མཁྱེན་པས། །ཁྱོད་ནི་བརྟན་གཡོ་ཀུན་གྱི་དཔལ། །ཞེས་
གསུངས་པའོ། འདི་ནི་སྐུ་གསུམ་མི་ཕྱེད་པའམ་གཅིག་པ་བླ་མ་ངོ་བོ་ཉིད་ཀྱི་སྐུ་བསྒྲུབ་བྱ། སྒྲུབ་བྱེད་ཀྱང་སྐུ་གསུམ་དབྱེར་མེད་དུ་ཤེས་པ་དོན་འབྲས་བུའི་དབང་ངམ་སངས་རྒྱས་ཐོབ་པ་དེ་
ཀའོ༑ །འདིས་ཁྲིད་པས། ཆོས་སྐུ་སྐྱེ་མེད་ཀྱི་དོན་རྟོགས་པ་དང་། ལོངས་སྐུ་འགགས་མེད་ཀྱི་རྩལ་འབྱོངས་པ་དང་། སྤྲུལ་སྐུས་འགྲོ་དོན་ཕྱོགས་མེད་དུ་སྒྲུབ་ནུས་པ་ཡིན་ནོ། །དེ་
ཡང་༑ སྐྱེ་མེད་ཆོས་སྐུ། འགགས་མེད་ལོངས་སྐུ། གནས་མེད་སྤྲུལ་སྐུར་བཞག་པ་དང་། ངོ་བོ་དག་པ་ཆོས་སྐུ། རྣམ་པ་དག་པ་ལོངས་སྐུ། བྱེད་ལས་དག་པ་སྤྲུལ་སྐུར་བཞག་པའི་རྣམ་
གཞག་ཀུན་དང་མཐུན། དེ་ལ་སྐྱེ་མེད་ཀྱི་དོན། དོ་ཧར། དངོས་པོར་སྐྱེ་བ་མཁའ་ལྟར་རབ་ཞི་ནས། །དངོས་པོ་རྣམ་སྤངས་ཕྱི་ནས་ཅི་ཞིག་སྐྱེ། །ཞེས་གསུངས་པ་དེ་ཡིན་ལ། དེ་ངོ་བོ་
སྙ

༄༅། །དག་པར་འཇོག་པ་ནི། གདོད་ནས་སྐྱེ་མེད་རང་བཞིན་ཡིན་པ་ལ། །དེང་འདིར་བླ་མ་མགོན་པོས་བསྟན་པས་རྟོགས། །ཞེས་གསུངས་པའི་དབང་ལས་སོ།
འགག་མེད་ནི། རྒྱལ་དབང་རྗེས། དངོས་པོ་ཀུན་ལ་ཁྱོད་ཀྱི་མཐུ། །ཐོགས་པ་མེད་པར་འཇུག་པས་ན། །མ་འགགས་པ་ཡི་རྩལ་སྣང་ཞེས། །བརྗོད་འདི་ཡ་མཚན་རྨད་དུ་བྱུང༌། །མི་
མཉམ་པ་ཡི་འགྲོ་བ་རྣམས། །མཉམ་པ་ཉིད་དུ་གཅིག་ངེས་ཀྱང་། །ཐ་དད་པར་ནི་སྣང་བ་གང༌། །ཁྱེད་ཀྱི་ཆེ་བ་དབྱུང་བ་ལགས། །ཞེས་པ་ལྟར་ཡིན་ནོ། དེའི་ཕྱིར་དེ་རྣམ་པ་དག་པར་བཞག་
བཅུ་བདུན་
གོ །གནས་མེད་ནི། དེས། འགྲོ་བ་ཀུན་གྱི་བསམ་པའི་མཐུ། །རང་རང་འདོད་པ་ཉིད་ཡིན་ཏེ། །ཕྱོགས་བྲལ་སྤྱོད་པ་ཉིད་ཀྱི་ཕྱིར། །ཀུན་དང་མཐུན་པར་སྤྱོད་པ་ལགས། །ཞེས་
གསུངས་པ་སྟེ། དེས་བྱེད་ལས་དག་པར་བཞག་སྟེ། སྲིད་པའམ་ཞི་བའི་ཕྱོགས་སུ་ལྷུང་བ་ལ་མི་གནས་པ་ཉིད་ཀྱི་ཕྱིས་ནམ་མཁའ་ཇི་སྲིད་པར་མཛད་པའི་རྒྱུན་མི་འཆད་པས་སོ། །རིམ་པ་ཞེས་
པ༑ མོས་གུས་ཀྱི་ལམ་འདི། གཞི་དུས་སུ་ཡོན་ཏན་མ་ཐོབ་ཐོབ་པར་བྱེད་པ་ཡིན་པའི་ཆ་ནས་ཐོག་མར་དགེ་བ། ལམ་དུས་སུ་ཐོབ་པ་མི་ཉམས་པའི་ཆ་ནས་བར་དུ་དགེ་བ། འབྲས་བུའི་དུས་
33

སུ་སྤངས་རྟོགས་མ་ལུས་པ་མཐར་ཕྱིན་པ་དང་རྫོགས་པ་ངོས་མ་ཡིན་པས་མཐར་མར་དགེ་པའོ་ཞེས་སྟོན་པའོ།། །།གཉིས་བ་ཟབ་མོའི་ལམ་རྣམ་པར་དབྱེ་བ་ལ། རྗོད་བྱེད་གཞུང་གི་ངོས་
འཛིན༑ བརྗོད་བྱ་མངོན་རྟོགས་ཀྱི་རྒྱས་བཤད་གཉིས་ལས། དང་པོ་ནི། ལམ་ཟབ་འདི་ནི་དཔལ་ས་ར་ཧས་མཛད་པ་རང་བྱིན་གྱིས་བརླབ་པའི་གཞུང་། འདི་ནི་མོས་གུས་ཀྱི་ཆིག་ཆོད་དུ་འགྲོ་
བ་མོས་གུས་ཕྱག་རྒྱ་ཆེན་པོ་སྟོན་པའི་གཞུང༌། སློབ་དཔོན་ཏིལླི་པས་མཛད་པ་ཚར་གསུམ་ཁུག་པ་དབང་གི་གདམས་ངག་འདི་ནི་དབང་བསྐར་ལ་ལྟོས་པ་ཐོད་བརྒལ་དུ་ཁྲིད་པའི་གཞུང༌། ཕྱིར་
ཆོས་རྗེས། ངོ་སྤྲོད་དམུས་ལོངས་མིག་འབྱེད་སྒྲབ་ཐབས་ཐུགས་རྗེ་ཉི་རྒྱས། ཞལ་གདམས་ཀུན་གསལ་དྲི་མེད་དང་གསུམ་མཛད་པ་ནི་རིམ་གྱིས་ཁྲིད་པའི་གཞུང༌། དེ་དག་ཀུན་ལ་མཁོ་
བ༑ རྣལ་འབྱོར་དབང་ཕྱུག་གིས། བླ་མ་མཆོད་པའི་ཆོ་ག་ཡོན་ཏན་ཀུན་འབྱུང་ཞེས་པ་མཛད། ཕྱིས་པཎྜི་ཏ་བིབྷཱ་ཏི་ཙནྡྲས་བསྣམས་བྱོན་པ། ཏིལླི་པས་མཛད་པ་ཕྱི་སྒྲུབ། ནཱ་རོ་པས་མཛད་པ་
ནང་སྒྲུབ། ཀླུ་སྒྲུབ་ཀྱིས་མཛད་པ་གསང་སྒྲུབ་ཀྱི་གཞུང་གསུམ་རྒོད་ཚང་པས་པཎ་ཆེན་དེ་ཉིད་ལ་གསན་ནས་དེ་ཕྱིནྀ་གླེགས་བམ་འདིར་བཞུགས། རྒོད་ཚང་པས་གཞུང་དང་པོ་ལ་འགྲེལ་པ་དང་
34

།གཏམ་རྒྱུད་པཎ་ཆེན་གྱི་གསུང་ལ་ཟིན་བྲིས་སུ་མཛད་པ་ཡོད། གཞན་སྔར་གྱི་གླེགས་བམ་རྙིང་པ་རྣམས་ན་ཡི་གེའི་རིས་མང་པོ་བྱུང་ཀྱང་འགའ་ཞིག་ངེས་འབྱུང་ཆོས་
ལྔ་དང་ཁྲིད་ཆེན་བརྒྱད་ཀྱི་བླ་མ་མོས་གུས་ཀྱི་དུམ་བུར་སྣང་བས་དེ་དག་གི་གསེབ་ཏུ་བཞུགས་རིགས་ཤིང་། མཛད་བྱང་མི་གསལ་བ་ཕལ་ལ་སྙིང་པོའང་ཆེར་མི་སྣང་བས་བདག་གིས་ལོགས་སུ་
བཞག་གོ །དཔལ་ཕག་མོ་གྲུབ་པའི་གཏེར།ཁ་བཅུ་པར་གྲགས་པ་ནི། ཚར་གསུམ་ཁུག་པའི་ཚིགས་བཅད་དང་པོའི་ཚིག་རྐང་གསུམ་པ་ལ། བར་ཆད་གསུམ་དང་བྲལ་གྱུར་ན། །ཞེས་བསྣན་
པ་ཙམ་དུ་ཟད་དོ། །འོ་ན་དེ་དག་རྩ་བའི་མདོ་གང་ལ་བརྟེན་པ་ཡིན་ཞེ་ན། གསང་བ་འདུས་པ་རྩ་བའི་རྒྱུད་ལེའུ་བཅུ་བདུན་པ་ལས། དེ་ནས་བཅོམ་ལྡན་འདས་དེ་བཞིན་གཤེང་ས་པ་ཐམས་ཅད་ཀྱི་
མཉམ་པ་ཉིད་ཀྱི་གནས་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་སོ། །སྙོམས་པར་ཞུགས་ནས་ཀྱང་དེ་བཞིན་གཤེགས་པ་ཐམས་ཅད་ཀྱི་འཁོར་གྱི་དཀྱིལ་འཁོར་ལ་གཟིགས་ནས་ཅང་མི་
3
གསུང་བར་གྱུར་ཏོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་བྱམས་པས་དེ་བཞིན་གཤེགས་པ་ཐམས་ཅད་ལ་ཕྱག་བཙལ་ནས་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་
ཚ

གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེའི་གསང་བ་འདུས་པར་མངོན་པར་དབང་བསྐུར་བའི་སློབ་དཔོན་ལ། དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་
ཐམས་ཅད་ཀྱིས་ཇི་ལྟར་བལྟ་བར་བགྱི། དེ་བཞིན་གཤེགས་པ་ཐམས་ཅད་ཀྱིས་བཀའ་སྩལ་པ། རིགས་ཀྱི་བུ་དེ་བཞིན་གཤེགས་པ་ཐམས་ཅད་དང༌། བྱང་ཆུབ་སེམས་དཔའ་ཐམས་ཅད་ཀྱིས་
བྱང་ཆུབ་ཀྱི་སེམས་རྡོ་རྗེ་ཉིད་དུ་བལྟ་བར་བྱའོ། །དེ་ཅིའི་ཕྱིར་ཞེ་ན། བྱང་ཆུབ་ཀྱི་སེམས་རྡོ་རྗེ་དང་སློབ་དཔོན་འདི་ནི་གཉིས་སུ་མེད་ཅིང་གཉིས་སུ་བྱར་མེད་དོ། །ཞེས་པས། མངོན་སུམ་ལམ་
བྱེད་ཀྱི་གདམས་ངག་བསྟན། དེ་ནས་རིགས་ཀྱི་བུ་ཇི་སྙེད་བསྡུས་ཏེ་བསྟན་ན་ནི་ཕྱོགས་བཅུའི་འཇིག་རྟེན་གྱི་ཁམས་ན་སངས་རྒྱས་དང་བྱང་ཆུབ་སེམས་དཔའ་གང་ན་བཞུགས་པ་དང་། འཚོ་བ་
དང་༑ སྐྱོང་བ་དེ་རྣམས་ཐམས་ཅད་ཀྱང་དུས་གསུམ་དུ་བྱོན་ནས་རྡོ་རྗེ་སློབ་དཔོན་དེ་ལ་དེ་བཞིན་གཤེགས་པ་ཐམས་ཅད་ཀྱིས་མཆོད་པ་རྣམས་ཀྱིས་ཡང་དག་པར་མཆོད་ནས་རང་གིས་སངས་རྒྱས་
ཀྱི་ཞིང་དུ་འགྲོ་ཞིང་ངག་རྡོ་རྗེའི་ཡི་གེའི་ཚིག་འདི་སྐད་དུ་འང་འབྱིན་ནོ། །བདག་ཅག་དེ་བཞིན་གཤེགས་པ་ཐམས་ཅད་ཀྱི་ཕའོ། །བདག་ཅག་དེ་བཞིན་གཤེགས་པ་ཐམས་ཅད་ཀྱི་མའོ། །བདག་
--མ་

༄༅། །ཅག་དེ་བཞིན་གཤེགས་པ་ཐམས་ཅད་ཀྱི་སྟོན་པའོ། །ཞེས་པའི་བར་དུའོ། །འདི་ལྟ་སྟེ། གཞན་ཡང་རིགས་ཀྱི་བུ་སངས་རྒྱས་བཅོམ་ལྡན་འདས་ཕྱོགས་བཅུ་ན་ཇི་
སྙེད་བཞུགས་པའི་སངས་རྒྱས་བཅོམ་ལྡན་འདས་དེ་རྣམས་ཀྱི་སྐུ་དང་གསུང་དང་ཐུགས་རྡོ་རྗེ་ལས་བྱུང་བའི་བསོད་ནམས་ཀྱི་ཕུང་པོ་ཇི་སྙེད་པ་དེ་བས་ཀྱང་སློབ་དཔོན་གྱི་བ་སྤུའི་བུ་ག་གཅིག་གི་བསོད་
ནམས་ཁྱད་པར་དུ་འཕགས་སོ། །དེ་ཅིའི་ཕྱིར་ཞེ་ན། རིགས་ཀྱི་བུ་བྱང་ཆུབ་ཀྱི་སེམས་སངས་རྒྱས་ཐམས་ཅད་ཀྱི་ཡེ་ཤེས་ཀྱི་སྙིང་པོར་གྱུར་པ་བསྐྱེད་པ་དང་། གནས་པར་གྱུར་པ་ཐམས་ཅད་
བཅུ་དགུ་
མཁྱེན་པའི་ཡེ་ཤེས་འབྱུང་གནས་ཡིན་པའི་བར་དུའོ། དེ་ནས་ཡང་བྱང་ཆུབ་སེམས་དཔའ་ཆེན་པོ་བྱམས་པ་ཡིད་འཇིགཤིང་སྐྲག་ནས་ཅང་མི་སྨྲ་བར་གྱུར་ཏོ། ཞེས་པས། བླ་མ་མཆོད་པ་ཕན་
ཡོན་དང་བཅས་པ་བསྟན། དེ་ནས་དེ་བཞིན་གཤེགས་པ་མི་བསྐྱོད་པ་དང༌། དེ་བཞིན་གཤེགས་པ་རིན་ཆེན་ཏོག་དང༌། དེ་བཞིན་གཤེགས་པ་འོད་དཔག་མེད་དང་། དེ་བཞིན་གཤེགས་པ་དོན་
ཡོད་གྲུབ་པ་དང་། དེ་བཞིན་གཤེགས་པ་རྣམ་པར་སྣང་མཛད་ཀྱིས་རྡོ་རྗེ་འཛིན་པ་དངོས་གྲུབ་ཀྱི་དམ་ཚིག་ཐམས་ཅད་དམིགས་པ་རྡོ་རྗེ་ཞེས་བྱ་བའི་ཏིང་ངེ་འཛིན་ལ་སྙོམས་པར་ཞུགས་ནས། བྱང་

ཆུབ་སེམས་དཔའ་དེ་དག་ཐམས་ཅད་ལ་བཀའ་སྩལ་པ། བྱང་ཆུབ་སེམས་དཔའ་ཐམས་ཅད་ཉོན་ཅིག །གང་ཡང་ཕྱོགས་བཅུའི་སངས་རྒྱས་བཅོམ་ལྡན་འདས་དུས་གསུམ་གྱི་རྡོ་རྗེ་ཡེ་ཤེས་ཡང་
དག་པར་འབྱུང་བ་དེ་རྣམས་ཀྱང་བྱོན་ནས་གསང་བ་འདུས་པའི་སློབ་དཔོན་ལ་མཆོད་པ་བྱེད་ཅིང་ཕྱག་འཚལ་ལོ། །དེ་ཅིའི་ཕྱིར་ཞེ་ན། དེ་ཉིད་དེ་བཞིན་གཤེགས་པ་ཐམས་ཅད་དང༌། བྱང་ཆུབ་
སེམས་དཔའ་ཐམས་ཅད་ཀྱི་སྟོན་པ་བཅོམ་ལྡན་འདས་རྡོ་རྗེ་འཛིན་པ་ཆེན་པོ་སངས་རྒྱས་ཐམས་ཅད་ཀྱི་ཡེ་ཤེས་ཀྱི་བདག་པོ་ཡིན་པའི་ཕྱིར་རོ། ཞེས་པ་ནི། བླ་མ་རིགས་ཐམས་ཅད་ཀྱི་ཁྱབ་བདག་
རྒྱུད་ཐམས་ཅད་ཀྱི་སྟོན་པ་པོ་ཡིན་པར་བསྒྲུབ་པ་སྟེ། དེས་བླ་མ་དཀྱིལ་འཁོར་ཐམས་ཅད་ཀྱི་གཙོ་བོར་སོང་བའང་ཤེས་པར་འགྱུར་རོ། །དེ་ནས་བྱང་ཆུབ་སེམས་དཔའ་སེམས་དཔའ་ཆེན་པོ་དེ་
རྣམས་ཀྱིས། དེ་བཞིན་གཤེགས་པ་ཐམས་ཅད་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་ཀྱི་དངོས་གྲུབ་རྣམས་གང་ལ་གནས། དེ་
བཞིན་གཤེགས་པ་ཐམས་ཅད་ཀྱིས་བཀའ་སྩལ་པ། སྐུ་གསུམ་གསང་བའི་སྐུ་གསུང་ཐུགས་ནི་རྡོ་རྗེ་སློབ་དཔོན་གྱི་ལུས་དང་ངག་དང་སེམས་རྡོ་རྗེ་ལ་གནས་སོ། །བྱང་ཆུབ་སེམས་དཔའ་ཆེན་པོ་

༄༅། །རྣམས་ཀྱིས་གསོལ་པ། ལུས་དང་ངག་དང་སེམས་རྡོ་རྗེ་གང་ལ་གནས། དེ་བཞིན་གཤེགས་པ་ཐམས་ཅད་ཀྱིས་བཀའ་སྩལ་པ། གང་ལའང་མི་གནས་སོ། ༥
ནས་བྱང་ཆུབ་སེམས་དཔའ་དེ་དག་ངོ་མཚར་དུ་གྱུར། རྨད་དུ་བྱུང་བར་གྱུར་ནས་ཅང་མི་སྨྲ་བར་གནས་པར་གྱུར་ཏོ། །འདིས་ནི་འདོད་པའི་དངོས་གྲུབ་བླ་མ་ལ་རག་ལུས་པའམ་དེའི་རྗེས་སུ་
འབྲང་བས་དངོས་གྲུབ་སྒྲུབ་པ་ལ་བླ་མ་སྒྲབ་པའི་ཐབས་འདི་མྱུར་བའི་གནད་བཤད་དོ། །དེ་ནས་བཅོམ་ལྡན་འདས་ཕྱག་ན་རྡོ་རྗེ་དེ་བཞིན་གཤེགས་པས་གསང་བའི་རྡོ་རྗེའི་ཏིང་ངེ་འཛིན་ལས་
བཞེངས་ནས། དེ་བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའ་རྣམས་ལ་བཀའ་སྩལ་པ། ཁྱེད་དེ་བཞིན་གཤེགས་པ་ཐམས་ཅད་དང་བྱང་ཆུབ་སེམས་དཔའ་ཐམས་ཅད། དེ་བཞིན་
གཤེགས་པ་ཐམས་ཅད་ཀྱི་བྱང་ཆུབ་ཀྱི་སེམས་འབྱུང་བ་རྡོ་རྗེ་ཞེས་བྱ་བའི་ཏིང་ངེ་འཛིན་གྱི་དཀྱིལ་འཁོར་ཆེན་པོ་ཉོན་ཅིག །དེ་ནས་ཡང་དེ་བཞིན་གཤེགས་པ་ཐམས་ཅད་དང་། བྱང་ཆུབ་སེམས་
དཔའ་དེ་དག་ཐམས་ཅད་ཀྱིས་ཐལ་མོ་སྦྱར་ནས། ྋབཅོམ་ལྡན་འདས་རྡོ་རྗེ་འཆང་ལ་འདི་སྐད་ཅེས་གསོལ་ཏོ། །བཅོམ་ལྡན་འདས་དཀྱིལ་འཁོར་ཆེན་པོ་བཤད་དུ་གསོལ། བདེ་བར་གཤེགས་པ་

བཤད་དུ་གསོལ། ནམ་མཁའི་དཀྱིལ་འཁོར་དབུས་གནས་སམ། །གྲུ་བཞི་ལྷམ་པ་རབ་ཏུ་མཛེས། །སངས་རྒྱས་དཀྱིལ་འཁོར་སྦྱོར་བ་ཡིས། །བསམ་གཏན་རྡོ་རྗེ་རབ་བསྐུལ་བྱ། །རྡོ་རྗེ་
དཀྱིལ་འཁོར་བསམ་གཏན་གྱི། །འཁོར་ལོ་ཅན་ཀུན་གཞུག་པར་བྱ། །མཆོད་པའི་ཆོ་ག་དེ་ཉིད་ཀྱིས། །བློ་དང་ལྡན་པས་རྟག་ཏུ་བྱ། །སློབ་དཔོན་སྙིང་གར་རབ་བསྒོམས་ནས། །དབང་
བསྐུར་བ་ནི་ཡང་དག་སྤྱད། །མཁའ་དབྱིངས་སངས་རྒྱས་ཐམས་ཅད་ཀྱིས། །ཡོངས་སུ་གང་བར་རྣམ་བསྒོམས་ལ། །ཐམས་ཅད་དབང་བསྐུར་གནས་གསུམ་གྱིས། །ཆོ་ག་བཞིན་དུ་དབབ་
པར་བྱ། །ཞེས་པས་དངོས་གྲུབ་སྒྲུབ་པའི་མངོན་པར་རྟོགས་པ་ལས་ཚར་གསུམ་ཁུག་པའི་རྒྱུ་དང་ལམ་གྱི་དབང་བསྟན་ཅིང༌། འདིའི་ཞར་ལས་ལམ་ཟབ་ཐུན་མོང་བ་ཀུན་ཐོན་པ་ཡིན་ནོ། ། དེ་
ནས༑ འདི་ཡི་སེམས་ཅན་ཐམས་ཅད་ལ། །ཕན་བཞེད་བྱང་ཆུབ་ཐོབ་འགྱུར་ཞིང༌། །དངོས་གྲུབ་ཐམས་ཅད་རྨད་བྱུང་ཆེ། །སྐུ་གསུང་ཐུགས་ནི་འགྲུབ་པར་འགྱུར། །སངས་རྒྱས་དང་བྱང་
ཆུབ་སེམས་དཔའ་ཐམས་ཅད་ཀྱི་དམ་ཚིག་རྡོ་རྗེ་ཞེས་བྱ་བའི་བསམ་གཏན་གྱི་དཀྱིལ་འཁོར་རོ། །ཞེས་པས་འབྲས་བུའི་དབང་སྟེ་ཚིག་དོན་སྒྲོན་གསལ་བཞིན་འོག་ཏུ་འཆད་དོ། །དེའི་འགྲེལ་

༄༅། །པ། སློབ་དཔོན་རབ་ཏུ་ཞི་བའི་ཡེ་ཤེས་ཀྱིས་མཛད་པ་སློབ་མ་ལ་ཕན་པ་ལས། ཏིང་ངེ་འཛིན་གྱི་དཀྱིལ་འཁོར་ཉོན་ཅིག །ཅེས་བྱ་བ་ལ་སོགས་པས་ནི་ཏིང་ངེ་འཛིན་
གྱི་དཀྱིལ་འཁོར་དུ་སློབ་མ་དབང་བསྐུར་བའི་ཐབས་བསྟན་ཏེ། དེ་ལ་གང་ཟག་ཤིན་ཏུ་དམན་པ་ནི་གཟུགས་བརྙན་གྱི་དཀྱིལ་འཁོར་ལ་བརྟེན་པ་ཡིན་ལ། ཏིང་ངེ་འཛིན་གྱི་མཐུ་ཡོད་པ་རྣམས་ཏིང་ངེ་
འཛིན་ལ་བརྟེན་ཏེ་དབང་ནོད་པ་ཡིན་ནོ། །དེ་ལ། ནམ་མཁའི་དབྱིངས་ཀྱི་དབུས་གནས་བསམ། །གྲུ་བཞི་ལྷམ་པ་རབ་ཏུ་མཛེས། །ཞེས་བྱ་བ་ནི་དབང་བསྐར་བའི་གནས་ཏེ་ནམ་མཁའི་
དབྱིངས་ཆོས་ཀྱི་འབྱུང་གནས་ཀྱི་དབུས་སུ་གྲུ་བཞི་ལྷམ་པའི་གཞལ་ཡས་ཁང་རྫོགས་པར་སྒོམ་པའོ། །སངས་རྒྱས་དཀྱིལ་འཁོར་སྒོམ་པ་ཡི། །ཞེས་བྱ་བ་ནི་ཏིང་ངེ་འཛིན་གསུམ་གྱི་བདག་ཉིད་ཀྱི་
དཀྱིལ་འཁོར་ཆེན་པོ་རྫོགས་པར་སྒོམ་པའོ། །དེའང་ཅི་ཞིག་ཅེ་ན། བསམ་གཏན་རྡོ་རྗེས་བསྐལ་བར་བྱ། ཞེས་གསུངས་ཏེ། སྔོན་དུ་བསྟན་པའི་བསམ་གཏན་རྡོ་རྗེའི་ཏིང་ངེ་འཛིན་གྱིས་ལྷ་
རྣམས་བསྐུལ་ཏེ་སྤྱན་དྲང་ངོ་། །དཀྱིལ་འཁོར་དུ་འཇུག་པའང་ལྷ་དང་དབྱེར་མེད་པའི་ཏིང་ངེ་འཛིན་དུ་བསྒོམས་ནས་དཀྱིལ་འཁོར་དུ་གཞུག་པར་བྱ་བའི་ཕྱིར། རྡོ་རྗེའི་དཀྱིལ་འཁོར་བསམ་གཏན་

གྱི༑ །འཁོར་ལོ་ཅན་ཀུན་གཞུག་པར་བྱ། །ཞེས་གསུངས་པ་ཡིན། མཆོད་པར་བྱ་བའང་། མཆོད་པའི་ཆོ་ག་དེ་ཉིད་ཀྱིས། །བློ་དང་ལྡན་པས་རྟག་ཏུ་བྱ། །ཞེས་གསུངས་པ་ཡིན་ནོ། ། ༴
དབང་བསྐར་འབད། སློབ་དཔོན་སྙིང་གར་བསྒོམས་ནས་ནི། །དབང་བསྐར་བ་ནི་བརྩམ་པར་བྱ། །ཞེས་གསུངས་ཏེ། སློབ་དཔོན་ལྷའི་ཏིང་ངེ་འཛིན་གྱི་དཀྱིལ་འཁོར་ཆེན་པོར་གསལ་བར་
བསྒོམས་པའི་སྙིང་གར་སློབ་མ་གཞུག་སྟེ། ལྷ་དང་དབྱེར་མེད་པའི་ཏིང་ངེ་འཛིན་དུ་བྱས་ཏེ་གནས་པ་ལ་དབང་བསྐུར་བ་བརྩམ་པར་བྱའོ། །དབང་ཇི་ལྟར་བསྐུར་ཞེས་ན། སངས་རྒྱས་རྣམས་
ཀྱིས་ནམ་མཁའི་དབྱིངས། །ཡོངས་སུ་གང་བ་རྣམ་པར་བསམ། །དབང་བསྐར་བ་ཡི་གནས་གསུམ་གྱི། །ཐམས་ཅད་ཆོ་ག་བཞིན་དུ་དབབ། །ནམ་མཁའི་ཁམས་ཐམས་ཅད་དེ་བཞིན་
གཤེགས་པ་ཡབ་ཡུམ་དང་བཅས་པ་རྣམས་ཀྱིས་ཡོངས་སུ་གང་བ་རྣམས་ཀྱིས་ཡེ་ཤེས་བདུད་རྩིས་ཡོངས་སུ་གང་བའི་བུམ་པས་དབང་བསྐྱར་ཞིང་སྐུ་གསུང་ཐུགས་ཀྱི་གནས་སུ་ཡེ་ཤེས་ཀྱི་ལྷ་དབབ་
སྟེ་བསྟིམ་པས་སྐུ་གསུང་ཐུགས་ཀྱི་དབང་ཐོབ་པར་བྱས་སོ། །དེའི་ཡོན་ཏན་ཡང་། དེ་ཡི་ཡོན་ཏན་ཐོབ་པ་ནི། །ཞེས་བྱ་བ་ལ་སོགས་པ་གསུངས་སོ། །བསམ་གཏན་གྱི་དཀྱིལ་འཁོར་རྫོགས་

༄༅། །སོ། །ཞེས་བཤད། སྨྲི་ཏི་ཛྙ་ནའི་འགྲེལ་པར། གནས་གསུམ་གྱི་ཞེས་བྱ་བ་ནི། ནམ་མཁའི་སངས་རྒྱས་བསྐལ་བ་ལ་རྡོ་རྗེ་གསུམ་གྱི་གནས་སམ་སྤྱི་བོ་ལ་
སོགས་ཏེ། སྦྱོར་བ་དེ་བཞིན་འདིར་གསང་བ་དང་། ཤེས་རབ་ཡེ་ཤེས་ཀྱང་གཟུང་སྟེ། ཞེས་དང༌། རྡོ་རྗེ་བཞད་པའི་འགྲེལ་པར་ཡང༌། སློབ་དཔོན་ལ་ཇི་ལྟར་བལྟ་བ་ནི་དེ་ནས་ཡང་བྱང་
ཆུབ་སེམས་དཔའ་བྱམས་པས། །ཞེས་པ་རྣམས་ཏེ། དེ་བཞིན་གཤེགས་པ་རྣམས་ཀྱང་བདག་ཅག་གི་ཕའོ། །མའོ་སྙམ་དུ་འཛིན་ཞིང་། དེ་བཞིན་གཤེགས་པའི་བསོད་ནམས་ཀྱི་ཕུང་པོ་ལས་
ཀྱང་སློབ་དཔོན་གྱི་བ་སྤུའི་བུ་ག་གཅིག་འཕགས་སོ། །ཞེས་ཏེ། དོན་གྱི་ངོ་བོ་ཉིད་དུ་ཐ་མི་དད་པའི་ཕྱིར། སྐུ་གསུང་ཐུགས་ཀྱི་དངོས་གྲུབ་ཐམས་ཅད་དེ་ཉིད་ལ་གནས་པར་གསུངས་པ་དེ་ནས་
བྱང་ཆུབ་སེམས་དཔའ་དེ་དག་གི་ཤེས་པ་རྣམ་ཏེ་སློབ་དཔོན་ལ་ནོད་པར་གསུངས་སོ། །ལུས་ངག་སེམས་གང་ལ་གནས་པ་ཡང་བྱང་ཆུབ་སེམས་དཔའ་རྣམས་ཀྱིས་གསོལ་བ། ཞེས་པ་སྟེ། རྡོ་
རྗེ་སློབ་དཔོན་ཉིད་བྱང་ཆུབ་སེམས་དང་ཐ་མི་དད་ཅིང་གསང་བའི་བདག་ཉིད་དང་ལྡན་པས་དེ་སྐད་ཅེས་བྱའོ། །དེ་ནས་ཡང་ཞེས་པ་ལ་སོགས་པ་ནི་རྡོ་རྗེ་འཛིན་པའི་དཀྱིལ་འཁོར་ཞུས་པ་སྟེ། རྟེན་

གྱི་དཀྱིལ་འཁོར་ལ་རྡོ་རྗེ་འཛིན་པའི་དཀྱིལ་འཁོར་ཆོ་ག་བཞིན་དུ་བསམས་ཏེ་ཡེ་ཤེས་ཀྱི་དཀྱིལ་འཁོར་མདུན་དུ་དམིགས་ལ་མཆོད་པ་རྣམས་རྫོགས་པར་བྱས་ཏེ། རང་གི་སྐུ་ལ་སོགས་པའི་རྡོ་རྗེ་་ྋལ་
དབང་བསྐུར་བ་ནི་བདེ་བར་གཤེགས་པ་རྣམས་ཀྱི་ཡེ་ཤེས་ཀྱི་རང་བཞིན་ཏེ་དབབ་པར་བྱ་ཞེས་ཏེ་བསྐུར་བའི་ཐ་ཚིག་གོ །ཞེས་གསུངས་སོ། །སཾ་པུ་ཊར། རྡོ་རྗེ་སློབ་དཔོན་དམ་ཚིག་གི །གྲུབ་
རྟགས་ལག་ན་རྡོ་རྗེ་ཉོན། །དང་པོར་འཁོར་ལོ་ཆེན་པོ་ནི། །སྙིང་ཁ་ཡི་ནི་དཀྱིལ་འཁོར་དུ། །རང་གི་དབང་སོགས་རྒྱས་པ་ཡི། །རང་གི་ནང་དུ་ཞུགས་པ་ལས། །རྡོ་རྗེ་སློབ་དཔོན་མཚུངས་
མེད་པ། །འགྲུབ་འགྱུར་འདི་ལ་ཐེ་ཚོམ་མེད། །ཅེས་གསུངས་པ་དངོས་བསྟན་དངོས་གྲུབ་ཆེན་པོ་སྒྲིབ་པའི་ཉེར་རྒྱ་ཡིན་ལ། རྡོ་རྗེའི་ཚིག་རེའང་དོན་དུ་མའི་བདག་ཉིད་ཅན་ཡིན་པས་འཆད་ཚུལ
ལས་རྒྱུ་ལམ་གཉིས་ཀྱང་ཐོན་ལ། གཞན་མཁའ་འགྲོ་རྒྱ་མཚོ་ལས་ཀྱང་བླ་མ་ལྷ་དགུའི་དཀྱིལ་འཁོར་ཡང་བཤད་དོ།། །།གཉིས་པ་བརྗོད་བྱ་མངོན་རྟོགས་རྒྱས་པར་བཤད་པ་ལ། མངོན་
སུམ་ལམ་བྱེད་ཆོས་སྐུའི་ལམ་ཁྱེར་གྱི་གནད་ཀྱིས་བླ་མ་ཆོས་ཀྱི་སྐུར་སྒྲུབ་པ། རྣམ་པ་ལམ་བྱེད་ལོངས་སྐུའི་ལམ་ཁྱེར་གྱི་གནད་ཀྱིས་བླ་མ་ལོངས་སྤྱོད་རྫོགས་པའི་སྐུར་སྒྲུབ་པ། མོས་པ་ལམ་

༄༅། །བྱེད་སྤྲུལ་སྐུའི་ལམ་ཁྱེར་གྱི་གནད་ཀྱིས་བླ་མ་སྤྲུལ་པའི་སྐུར་སྒྲུབ་པ་དང་གསུམ་ལས། དང་པོ་ལ། རང་སེམས་བླ་མ་ཆོས་སྐུ་ལ་སྒྲོ་འདོགས་གཅོད་པ། སྣང་བ་
བླ་མ་ཆོས་སྐུ་ལ་རྩལ་སྦྱང་བ། །སྣང་སྲིད་བླ་མ་ཆོས་སྐུའི་ངོ་བོར་རྫོགས་པར་བྱ་བ་གསུམ་ལས། དང་པོ་ནི། གསང་བ་འདུས་པའི་རྩ་བའི་རྒྱུད་གྱི་འགྲེལ་ཆེན་དཔལ་ཟླ་བ་གྲགས་པས་མཛད་
པའི་སྒྲོན་མ་གསལ་བར། དེ་བཞིན་གཤེགས་པ་ཐམས་ཅད་ཀྱིས་གསུངས་པ་ནི་རིགས་ཀྱི་བུ་ཞེས་པ་ལ་སོགས་པ་གསུངས་ཏེ། སྟོན་པ་པོ་དེ་ནི་བྱང་ཆུབ་ཀྱི་སེམས་རྡོ་རྗེ་བཞིན་དུ་ཞེས་པ་སྟེ་རྡོ་རྗེ་
འཆང་ཆེན་པོ་དང་འདྲ་བར་བལྟ་བར་བྱ་ཞིང་ཤེས་པོ་བྱའོ། །དེ་ཅིའི་ཕྱིར་ཞེ་ན། བྱང་ཆུབ་ཀྱི་སེམས་དང་རྡོ་རྗེ་འཆང་ཆེན་པོ་དང༌། སློབ་དཔོན་དང་མི་བསྐྱོད་པ་སྟེ་གཉིས་པོ་འདི་དག་ནི་རྣམ་པ་
གཉིས་སུ་དབྱེར་མེད་དེ། རྒྱུ་དང་འབྲས་བུ་ཐ་མི་དད་ཅིང༌། རྒྱུ་དང་འབྲས་བུའི་དེ་ཉིད་ཀྱི་དབྱེ་བ་མེད་པའི་ཕྱིར་རོ། །ཞེས་གསུངས་པ་དང༌། སློབ་དཔོན་ས་ར་ཧའི་རང་བྱིན་བརླབ་ཀྱི་གཞུང་
ལས༑ གང་ཡང་མངོན་དགའི་རྒྱལ་བའི་སྐུ་མཛེས་གཅིག་པུ་ནི། །བུ་ཡང་མཁས་བའི་སྙིང་ལ་དལ་གྱིས་དལ་གྱིས་སད། །གང་ཞིག་ཤར་བའི་དུས་ན་དབང་པོ་དང༌། །ཡུལ་རྣམས་མཉམ་

པར་ནུབ་པ་དེ་ལ་ཕྱག་འཚལ་ལོ།།ཞེས་པས། མོས་གུས་ཀྱི་སྟོབས་ཀྱིས་བླ་མ་སངས་རྒྱས་སུ་མཐོང་། བྱིན་རླབས་ཀྱི་སྟོབས་ཀྱིས་རྟོགས་པ་ཤར་ན། བླ་མ་རང་སེམས་དབྱེར་མི་ཕྱེད་པའམ་
ཐུགས་ཡིད་གཅིག་ཏུ་འདྲེས་པའོ། །འདི་ཁ་ལ་རྒྱལ་དབང་རྗེས། ཕ་བླ་མའི་བྱིན་རླབས་སྙིང་ལ་ཞུགས། །བུ་སློབ་མའི་མོས་གུས་གཏིང་ནས་གཡོས། །ལས་ཅན་གྱི་འཁྲུལ་པ་བཙན་ཐབས་
ཞིག །འདི་མོས་གུས་ཕྱག་རྒྱ་ཆེན་པོ་ཡིན། །ཞེས་པས། བླ་མའི་བྱིན་རླབས་ཞུགས་པ་དེ་ལྟ་བུ་ལ་ཟེར་ཞིང་། རྒྱལ་དབང་རྗེས། དེ་ལ་བྱིན་རླབས་ཀྱི་གོ་རྒྱ་འང་གནས་ལུགས་རྟོགས་པའི་
གཟི་བྱིན་ཆེན་པོ་འབར་བ་ནི་འཁྲུལ་པའི་སྣང་བ་ཐམས་ཅད་དེའི་རང་བཞིན་དུ་བརླབས་པ་ལ་ཟེར་ཏེ། དཔེར་ན་ཉི་མ་ཤར་བ་དང་མུན་པ་སངས་བ་དང་། མི་སངས་པའི་དབང་མེད་པ་ལྟ་བུ་
ཡིན༑ དེ་འང་འཇིག་རྟེན་ན་མུན་པ་ཅུང་ཟད་ཅིག་སངས་པས་དེའི་ཤུགས་ལས་སྣང་བ་ཅུང་ཟད་ཅིག་འཆར། །མུན་པ་རྒྱ་ཆེན་པོ་སངས་བ་ལ་སྣང་བ་རྒྱ་ཆེན་པོ་འཆར་རོ། །མུན་པ་མཐའ་དག་
སངས་པ་ལས་ལ་སྣང་བ་མཐའ་དག་འཆར། འཆར་ཚུལ་ཡང་མུན་པ་རིམ་གྱིས་སངས་ན་སྣང་བ་རིམ་གྱིས་འཆར། མུན་པ་དུས་གཅིག་ལ་སངས་ན་སྣང་བ་དུས་གཅིག་ལ་འཆར་ཞེས་གསུངས་

༄༅། །ཏེ། ཅིག་ཅར་དུ་འཆར་བ་ལ། མུན་པ་ཐིབས་པོ་དང་འདྲ་བར་མ་རིག་པའི་འཐིབས་ཀྱིས་ནོན་པའམ་སྒྲིབ་པ་དེ་གཏན་མེད་པར་བྱས་པའོ། །དེ་སྤངས་རྟོགས་དུས་
གཅིག་ལ་རྫོགས་པས་རྟོགས་པ་གཅིག་གིས་ས་ལམ་མ་ལུས་བགྲོད་ཅེས་པ་འབྱུང་ངོ་། །འདི་ལ་སྒྲོ་འདོགས་ཐམས་ཅད་ཆོད་པ་ཡིན་པས་དེ་སྦྱང་གཞི་སྦྱོང་རྒྱུ་ཅིའང་མེད། དེའི་ཕྱིར་མི་སློབ་པར་
བཞག་གོ །འདི་རྒྱལ་དབང་རྗེས། གང་གིས་གྲངས་མེད་ཞིང་རྣམས་སུ།ྋ །འབད་པས་བསྐལ་པར་རྙེད་དཀའ་བའི། །སེམས་ཉིད་ཡིད་བཞིན་ནོར་བུའི་གཏེར། །སྟོན་མཛད་བླ་མ་རིན་པོ་
d'TIHSI0
ཆེ༑ །ཆོས་རྣམས་ཀུན་གྱི་རང་བཞིན་དུ། །བཞུགས་ཀྱང་སྔོན་ཆད་མ་རྙེད་པ། །བདག་གི་ཉེས་པ་ཁོ་ནར་ཟད། །དེ་རིང་མགོན་པོ་ཁྱོད་ཀྱི་ཞལ། །རང་གི་སེམས་དང་གཉིས་མིན་པར།
མཐོང་བ་བདག་ཅག་སྐལ་བ་བཟང༌། །འདི་ན་རྣམ་རྟོག་སྤོང་འདོད་པའི། །འདོད་པ་ཉིད་ཀྱིས་རྣམ་པར་འཁོར། །རང་བཞིན་གཟིགས་ལས་རྟོག་པ་དང༌། །མི་རྟོག་གཉིས་སུ་མེད་པར་
མཛད༑ །ཅེས་གསུངས། ཡང་སྒྲིབ་བྱེད་དེ་ཅུང་ཟད་སྲབ་པར་གྱུར་ན་སྣང་བ་བླ་མ་ཆོས་སྐུ་ལ་རྩལ་སྦྱོང་དགོས་པ་ཡིན་པས། རྟོགས་པ་དེ་བདེན་པ་གསར་མཐོང་དུ་བྱས་པས་མཐོང་ལམ། དེ་

ནས་རྗེས་ལ་མངོན་རྟོགས་བསྒོམ་པའི་ལམ། དེ་གཉིས་ལ་སློབ་པའི་ཟུང་འཇུག་སྟེ། སྦྱང་གཞི་སྒྲིབ་པ་སྲབ་མོ་དང་ཆོས་མཚུངས་པའི་ཤེས་སྒྲིབ་སྦྱང་རུང་སྡོད་དགོས་པའོ། །སྦྱོང་བའང་མོས་
གུས་ཁོ་ནས་ཡིན་གྱི། བརྟགས་ཤིང་དཔྱད་པ་ནི་མ་ཡིན་ཏེ། རྒྱལ་དབང་རྗེས། རྟོག་དང་དཔྱོད་པས་ཇི་ཙམ་དུ། །བཙལ་ཡང་ཁྱོད་ཀྱི་སྐུ་གསུང་ཐུགས། །གསང་བ་བསམ་གྱིས་མི་ཁྱབ་
པ༑ །མ་བཙལ་མ་བརྟགས་མ་དཔྱད་པའི། །ཚུལ་ལས་རེ་ཞིག་རྙེད་པ་འདི། །མཐོང་བ་བདེན་རྫུན་ལས་འདས་པའི། །དོན་ལས་གཞན་པ་ཅི་ཞིག་ཡོད། །ཅེས་གསུངས། དེ་བས་བྱིན་
རླབས་འཇུག་པ་ལ་མོས་གུས་དགོས་པས། དམ་པ་རིན་པོ་ཆེར། ཕ་དམ་པ་བྱིན་རླབས་ཅིག་ཞུ་དང་བྱས་པས། བུ་ལྷོད་པོ་མོས་གུས་ཅིག་ཞུ་དང་གསུང་ལོ། །དེ་བས་ན་བླ་མས་བྱིན་གྱིས་རློབ་
པ་ལ་མཉམ་ཡང་མོས་གུས་ཀྱི་རྩལ་མ་འདྲ་བས་བྱིན་རླབས་འཇུག་འཁྱེར་ལ་ཁྱད་ཆེན་པོ་བྱུང་བ་ཡིན་ཏེ། ཡིད་བཞིན་ནོར་བུ་རྒྱལ་མཚན་རྩེར་མཆོད་པའི་ཚེ། ནོར་བུ་ལ་རྟོག་པ་མེད་པས་ཉེ་རིང་མི་
འབྱེད་ཀྱང༌། རང་རང་གི་སྔོན་བསགས་ཀྱི་མཐུ་ལས་འདོད་དགུ་ཇི་ལྟ་བ་འབྱུང་མི་འབྱུང་ལ་ཁྱད་ཆེན་པོ་ཡོད་པར་བཤད་པ་བཞིན་ནོ། །དེའང་ཀུན་སྤྱོད་ལས། གང་གི་དྲིན་གྱིས་བདེ་ཆེན་

༄༅། །ཉིད། །སྐད་ཅིག་ཉིད་ལ་འཆར་བ་གང༌། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །འདི་ནི་རབ་མོས་གུས་འབའ་ཞིག་གིས་སངས་རྒྱ་བའམ་
གྲོལ་བ་ཙམ་གྱི་ཚུལ་བཤད་པ་ཡིན་ནོ། །འདི་ཆོས་རྗེས། རྗེ་བླ་མའི་ངོ་བོ་ཆོས་ཀྱི་སྐུ། །རྡོ་རྗེ་འཆང་དང་ཞལ་མཇལ་བས། །བརྒྱུད་པ་ཉེ་རིང་བགྲང་མ་དགོས། །མིའོ་སྐོལ་ཚོ་ལྷ་གསོལ་བྱ་
རེ་རན། །ཞེས་དང་། བླ་མ་རང་སེམས་དབྱེར་མ་ཕྱེད། །གཟུགས་སྐུར་འཛིན་པ་སྟོར་ནས་ཐལ། །མོས་གུས་བྱ་བའི་ཡུལ་མ་རྙེད། །གསོལ་བ་འདེབས་ན་ཇི་ལྟར་འདེབས། །ཞེས་
གསུངས༑ རྡོ་རྗེ་གཅོད་པར། གང་དག་ང་ལ་གཟུགས་སུ་བལྟ། །གང་དག་ང་ལ་སྒྲར་ཤེས་པ། །ལོག་པའི་ལམ་ལ་ཞུགས་པ་ཡི། །སྐྱེ་བོ་དེས་ནི་ང་མི་མཐོང༌། །ཞེས་དེས་སངས་རྒྱས་
མ་མཐོང༌། སངས་རྒྱས་མཐོང་བ། འདྲེན་པ་རྣམས་ནི་ཆོས་ཀྱི་སྐུ། །ཞེས་གསུངས་པ་དེ་མཐོང་བ་ཡིན་པར་བཤད་པ་བཞིན་ནོ། །གཉིས་པ་སྣང་བ་བླ་མ་ཆོས་སྐུ་ལ་རྩལ་སྦྱང་བ་ནི། རང་
སེམས་ཆོས་ཀྱི་སྐུ་དང་མཇལ་བས། རྒྱལ་དབང་རྗེས། རྣམ་པར་གཡོ་བ་གྲངས་མེད་ཀྱང༌། །དེ་བཞིན་ཉིད་ལས་གཞན་མིན་དང༌། དེ་བཞིན་ཉིད་ཀྱང་ཇི་སྙེད་པའི། །རྣམ་པ་ཀུན་ཏུ་འཇུག་

པས་ན། །རོ་གཅིག་དུ་མར་འཆར་བ་དང༌། །དུ་མ་རོ་གཅིག་ཅེས་བྱ་བའི། །གཏམ་གྱིས་སྤོང་བ་བསམ་གཏན་པ། །བརྒྱ་ཕྲག་དགའ་བ་བསྐྱེད་པ་ཡང༌། །ཉིད་སྐའི་རྣམ་པར་རོལ་པ་ལགས་༴
ཞེས་དང༌། རང་བྱིན་བརླབ་ཀྱི། གསལ་བར་སྤྲོས་པ་དཔལ་ལྡན་རིགས་བདག་མཆོག་ཆེ་བདེ་བར་གྱུར་ཏེ་སླ། །གང་གི་ཆ་བྱད་སྤྲོས་བྲལ་དྲི་མེད་ཤེས་རབ་གྱུར་པ་ཐམས་ཅད་འགྲོ །གནས་
གསུམ་དཔག་བསམ་ཤིང་དང་མངོན་མཚུངས་ཉོན་མོངས་དྲ་བ་གཅོད་པ་གང༌། །དཔལ་ལྡན་རྡོ་རྗེའི་ཚིགས་མཚན་བུད་མེད་དེ་ལ་ཀུན་ཏུ་ཕྱག་འཚལ་ལོ། །ཞེས་པའི་ངོ་སྤྲོད་ཀྱི་གནད་ཀྱིས་སེམས་
ཐོག་ཏུ་རྡོ་རུས་ཐུག །བོགས་འདོན་གྱི་གནད་ཀྱིས་སྣང་ཐོག་ཏུ་རང་ངོ་ཤེས། ལམ་ཁྱེར་གྱི་གནད་ཀྱིས་རྐྱེན་ཐོག་ཏུ་རང་བྱན་ཚུད་པས་འཁོར་འདས་ཀྱི་སྒྲོ་འདོགས་དུས་གཅིག་ལ་ཆོད་པས་
གདེངས་ཚད་སེམས་ལ་རྙེད་ནས་བླ་མ་རང་སེམས་དབྱེར་མེད་དུ་འགྲོ་བས་ཐུགས་ཡིད་གཅིག་ཏུ་སོང་བ་ཡིན་ནོ། །དེ་ལྟ་བུའི་ཉམས་ལེན་ཀྱང་གཞན་ཞིག་ལོགས་ནས་གཡབ་དོར་བྱ་རྒྱུ་
མེད༑ སྣང་ཚད་བླ་མའི་སྐུ་རྡོ་རྗེ། གྲགས་ཚད་བླ་མའི་གསུང་རྡོ་རྗེ། དྲན་ཚད་བླ་མའི་ཐུགས་རྡོ་རྗེ་ཡིན་པར་ཤེས་པའི་བསམ་གྱིས་མི་ཁྱབ་པའི་མོས་གུས་ཀྱིས་འགྲུབ་པ་ཡིན་ནོ། ༥
50

།ཡང༌། ཆོས་རྗེས། རྟོགས་པ་གདེང་ལྡན་རྣལ་འབྱོར་པས། །བླ་མ་རང་སེམས་འདྲེས་ཙ་ན། །གསོལ་བ་འདེབས་པའི་དུས་ཚོད་དུ། །ངོ་བོ་གཅིག་ལ་རྣམ་པ་༄༅།
གཉིས༑ །ཞེས་གསུངས་པས། རང་གི་སྙིང་ཙིཏྟ་འཇའ་འོད་ཀྱི་གུར་ཁྱིམ་ཕུག་པའི་ནང་དུ་བདུད་རྩིའི་རྒྱ་མཚོ་ལས་པདྨའི་སྡོང་པོ་གེ་སར་དང་བཅས་པའི་ཁར་རྩ་བའི་བླ་མ་སྣང་ཚུལ་ཅི་བསྟན་པ་དེ་
ཁོ་ན་འདྲ་བ་ཞིག་དངོས་སུ་དམིགས་ནས། བདག་གི་ལུས་ལོངས་སྤྱོད་དུས་གསུམ་གྱི་དགེ་བའི་ཚོགས་ཀུན་ཏུ་བཟང་པོའི་མཆོད་སྤྲིན་དུ་བསམས་ནས་ཕུལ། དཔལ་ལྡན་རྩ་བའི་བླ་མ་རིན་པོ་
སོགས་ཀྱིས་གསོལ་བ་བཏབ་སྟེ། མཐར་རང་སེམས་དང་གཉིས་སུ་མེད་པར་བསྲེས་ལ་རྣལ་མའི་ལམ་ལ་གཞག་པར་བྱའོ། །རྒྱུན་དུ་བསྒོམ་པར་བྱ་བའི་གནས་ནི་དེ་ཡིན་ལ། གཞན་
གསོལ་བ་འདེབས་པ་ལ་སྤྱི་བོའི་གཙུག་དང་། ཕྱག་དང་མཆོད་པའི་དུས་མདུན་གྱི་ནམ་མཁའ་ལ་སོགས་པར་ཡང་ཤེས་པར་བྱའོ། །དེས་རྣལ་མའི་ལམ་ལས་གཞན་དུ་མི་གཡོ་བ་ཇེ་བརྟན་དུ་
འགྱུར་བས་ཕྱིར་ཆད་ཀྱི་སྣང་བ་ཟད། ཏིང་ངེ་འཛིན་གྱི་སྣང་བ་ཇེ་དངས་ལ་སོང་ནས་མཐར་སངས་རྒྱས་ཀྱིས་གཟིགས་པ་ཇི་ལྟ་བའི་གཞི་ཐོག་ཏུ་འབབ་པར་འགྱུར་རོ། །རྣལ་འབྱོར་འདི་ལམ་ཟབ་:

ཐམས་ཅད་ཀྱི་རྩ་བའམ་སྙིང་པོ་ཡིན་པས་སྙིང་གི་ནོར་བུ་ཞེས་བརྗོད་དོ། །དེའང་རྒྱལ་བ་རྒོད་ཚང་པས། མི་བདག་གིས་བླ་མ་སྒྲུབ་པ་བསྒྲུབས། །བླ་མ་ཆོས་སྐུའི་ཞལ་ཡང་མཐོང༌། །སྣང་
སྲིད་བླ་མ་ཆོས་སྐུར་ཤར། །ཞེས་གསུངས་སོ། །གསུམ་པ་སྣང་སྲིད་བླ་མ་ཆོས་སྐུའི་ངོ་བོར་རྫོགས་པར་བྱ་བ་ནི། དུས་དེ་ཙ་ན། འཆད་པ་པོ་ང་ཆོས་ཀྱང་ང་། །རང་གི་ཚོགས་ལྡན་ཉན་པ་
ང་༑ །འཇིག་རྟེན་འཇིག་རྟེན་འདས་པ་ང་། །ཞེས་དང༌། རྒྱལ་དབང་རྗེས། བྱར་མེད་པར་ནི་ཆོས་རྣམས་ཀུན། །ཡོངས་སུ་རྫོགས་པར་མཛད་པ་ཁྱེད། །བྱས་ཆོས་དག་ལ་ཅོ་འདྲིའམ། །
ཡང་ན་ཀུན་རྫོབ་རྫུན་སྣང་ཞིག །ཐོག་མ་མེད་ནས་འབྱུང་བ་རྣམས། །རང་དང་ལྷན་ཅིག་གཅིག་གྱུར་པས། །སྒྱ་མའི་སྤྲོས་པ་འདི་ཙམ་ཞིག །རོལ་རྩེད་མཛད་པ་མ་ཡིན་ནམ། །ཞེས་
དང་༑ རང་བྱིན་བརླབ་ལས། གང་ཞིག་རྡོ་རྗེ་ཡན་ལག་མ་ཞེས་སྐྱེ་བོས་དྲན་པས་ཀྱང༌། །ཉོན་མོངས་བྲལ་བའི་བདོ་བ་འབའ་ཞིག་པར་ནི་བདེ་འགྲོ་བ། །སོགས་གཞུང་རྫོགས་པའི་བར་གྱིས་
བསྟན་པ། རང་སྣང་དེ་ལྟར་དག་ན་གཞན་སྣང་ཤུལ་དུ་མི་ལུས། དེའི་རྒྱུ་མཚན། མ་རིག་པ་རྒྱུན་འཐུད་ནས་བདག་འཛིན་རྙེད། དེ་རྒྱུན་འཐུད་པས་གཞན་དུ་འཛིན་པ་བྱུང་དེའི་དབང་གིས་གཏི་52

༄༅། །མུག་ཆགས་སྡང་བསྐྱེད་པ་ཡིན་ལ། དེའང་མིག་སེར་གྱི་ནད་ཇེ་ཐུ་ཇེ་ཐུར་སོང་ཙ་ན་དུང་སེར་དུ་མཐོང་བ་ལྟ་བུ། མིག་ནད་དྲག་པ་ལ་དུང་དཀར་པོ་ལས་གཞན་དུ་མི་
༴ སྣང་བ་སེར་པོ་ཅུང་ཟད་མི་ལུས་པ་ལྟ་བུའོ། །དེས་ན་སྣང་བ་འདི་ཐམས་ཅད་རང་སྣང་ངོ་ཞེས་བྱ། དེ་ཙམ་སེམས་ཙམ་པའི་ལུགས་ལའང་གྲགས་ཤིང་། དབུ་མ་པས་ཀྱང་ཐ་སྙད་དུ་དེ་ལྟར་ཁས་
བླངས་པ་སྟེ། སྤྱོད་འཇུག་ལས། ལྕགས་བསྲེགས་ས་གཞི་སུ་ཡིས་བྱས། །མེ་ཚོགས་དེ་དག་ཅི་ལས་བྱུང༌། །དེ་འདྲ་དེ་དག་ཐམས་ཅད་ཀྱང༌། །སྡིག་སེམས་ཡིན་པར་ཐུབ་པས་
གསུངས༑ །ཞེས་གསུངས་པའི་ཕྱིར་རོ། །འོ་ན་མ་རིག་འཁྲུལ་འཁོར་འདི་ལ་ཟད་མེད་འཕེལ་བ་མེད། ཅེས་བཤད་པ་ཇི་ལྟར་དྲང་སྙམ་ན། རི་བོང་གི་རྭའི་རྣོ་རྟུལ་ལྟ་བུ། དེའི་ཟད་པ་དང་
འཕེལ་བ་འཇོག་པ་འདྲ། ཉེས་པ་ཡིན། མེད་དོ་ཞེས་སྨྲ་བ་རང་གི་ལན་བཏབ་བོ། །འོ་ན་སངས་རྒྱས་ཀྱི་འཕྲིན་ལས་རྒྱུན་ཆད་དོ་སྙམ་ན། འདི་སངས་རྒྱས། འདི་དེའི་འཕྲིན་ལས་སོ་སྙམ་པ་
ནི་ད་དུང་གཉིས་སྣང་མ་སྤངས་པའི་བློ་ཁོ་ནར་ཟད་དོ། །དེའི་ཕྱིར་སངས་རྒྱས་ནི་ཕྱོགས་དང་ཆ་ཐམས་ཅད་དང་བྲལ་བ་ཞིག་པས། ཆོས་ཀྱི་འཁོར་ལོ་མཐའ་མར་འཁོར་གསུམ་དག་པ་ལས་གཞན་

བསྟན་རྒྱུ་མ་བྱུང་། དེ་དོན་ལ་གནས་པས་མཐའ་མ་ངེས་དོན་མཐར་ཐུག་ཏུ་བཞག་པའོ། །དེ་ལ་བསམས་ནས་རྒྱལ་དབང་རྗེས། འགྲོ་བ་མ་ལུས་ཁྱོད་ཉིད་ཀྱི། །ཡེ་ཤེས་ཆེན་པོའི་རོལ་པ་
ལས༑ྋ།གཞན་དུ་གཟིགས་པ་མ་འཚལ་བས། དག་པའི་སྣང་བ་རབ་འབྱམས་ཞེས། །བརྗོད་ན་གཞན་དུ་ཇི་ལྟར་བཙལ། །དེ་ནི་མགོན་ཁྱོད་རང་གི་སེམས། །ཇི་བཞིན་རྟོགས་ནས་ཇི་སྙེད་
པའི༑ །མཁྱེན་པ་བདག་ལ་མངོན་གྱུར་ཏེ། །ཁྱེད་བཞིན་འགྲོ་བ་ཐམས་ཅད་ཀྱི། །མགོན་དུ་ཚེ་འདིར་ཕྱག་རྒྱ་ཆེ། །མཆོག་གི་དངོས་གྲུབ་ཐོབ་པར་ཤོག །ཅེས་གསུངས་སོ། །བླ་མ་དུས་
གསུམ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཡེ་ཤེས་གཅིག་ཏུ་འདུས་པར་བཞག་པས་སངས་རྒྱས་དཀོན་མཆོག །ཆོས་ཀྱི་ཕུང་པོ་སྟོང་ཕྲག་བརྒྱད་ཅུ་རྩ་བཞིའི་འབྱུང་གནས་ཡིན་པས་ཆོས་
དཀོན་མཆོག །རིག་པ་དང་གྲོལ་བར་སྨྲ་བའི་འཕགས་པའི་དགེ་འདུན་ཐམས་ཅད་ཀྱི་མངའ་བདག་ཏུ་གྱུར་པས་དགེ་འདུན་དཀོན་མཆོག་སྟེ། སྡོམ་འབྱུང་ལས། ༸ བླ་མ་སངས་རྒྱས་བླ་མ་
ཆོས༑ །དེ་བཞིན་བླ་མ་དགེ་འདུན་ཏེ། །ཀུན་གྱི་བྱེད་པོ་བླ་མ་སྟེ། །ཞེས་གསུངས། ཡང་ཐ་མལ་གྱི་སྣང་བར་བྱོན་པ་འདི་ཁའི་ཡང་། ཐུགས་སངས་རྒྱས། གསུང་དམ་ཆོས། སྐུ་དགེ་

༄༅།. །འདུན་ཏེ། རྡོར་འཕྲེང་ལས། དྲི་མེད་སེམས་ནི་སངས་རྒྱས་འགྱུར། །ཆོས་ནི་ངག་ཏུ་ཡང་དག་གསུང༌། །སྐུ་ནི་དགེ་འདུན་ཞེས་བྱ་སྟེ། །བྱང་ཆུབ་སེམས་
1/1/01
དཔའི་ཚོགས་ཀྱི་གནས། །ཞེས་པ་དཀོན་མཆོག་གསུམ་འདུས་ཡིན་པས་བླ་མ་སྐྱབས་གནས་སུ་བྱས་ནས་གསོལ་བ་བཏབ་ན་བླ་མར་བསྒྲབ་པར་སོང༌། རྡོར་འཕྲེང་ལས། རྡོ་རྗེ་སློབ་དཔོན་
ལུས་འདི་ལ། །རྒྱལ་བའི་སྐུ་ནི་རིམ་བཞིན་གནས། །དང་པོ་སྐུ་ཡི་རྡོ་རྗེ་ནི། །གཟུགས་ཕུང་ལ་ནི་རབ་ཏུ་བཞུགས། རྗེས་སུ་ཆགས་པའི་རྡོ་རྗེ་ནི། །ཚོར་བ་ཡི་ནི་ཕུང་པོར་བཞུགས།
༈ བཅོམ་ལྡན་གསུང་གི་རྡོ་རྗེ་ནི། །འདུ་ཤེས་ཀྱི་ནི་ཕུང་པོར་བཞུགས། །མཆོད་པ་ཀུན་གྱི་རྡོ་རྗེ་ནི། །འདུ་བྱེད་ཀྱི་ནི་ཕུང་པོར་བཞུགས། །བཅོམ་ལྡན་ཐུགས་ཀྱི་རྡོ་རྗེ་ནི། །རྣམ་ཤེས་ཕུང་པོར་ཟླ
ཡང་དག་བཞུགས། །འདི་ཡི་ཤ་སོགས་ས་ཁམས་ལ། །བཅོམ་ལྡན་འདས་ཡུམ་སྤྱན་མ་བཞུགས། །ཁྲག་སོགས་ཆུ་ཡི་ཁམས་ལ་ནི། །བཅོམ་ལྡན་འདས་ཡུམ་མཱ་མ་བཞུགས། དྲོ་བ་ལ་
སོགས་མེ་ཁམས་ལ། །བཅོམ་ལྡན་འདས་ཡུམ་གོས་དཀར་བཞུགས། །བསྐྱོད་པ་ལ་སོགས་རླུང་ཁམས་ལ། །བཅོམ་ལྡན་འདས་ཡུམ་སྒྲོལ་མ་བཞུགས། །དེ་ཡི་མིག་གི་དབང་གཉིས་

ལ༑ །དེ་བཞིན་གཤེགས་པ་ས་སྙིང་ངོ་། །དེ་ཡི་རྣ་བའི་དབང་གཉིས་ལ། །བདེ་གཤེགས་ཕྱག་ན་རྡོ་རྗེའོ། །དེ་ཡི་སྣ་ཡི་དབང་གཉིས་ལ། །དེ་བཞིན་གཤེགས་པ་མཁའ་སྙིང་བཞུགས།
དེ་ཡི་ལྕེ་ཡི་དབང་པོ་ལ། དེ་བཞིན་གཤེགས་པ་འཇིག་རྟེན་དབང༌། །ཁམས་བཞིའི་རང་བཞིན་གོང་བུ་ནི། རང་གི་ལུས་ཞེས་བྱ་མིང་ལ། །སྒྲིབ་པ་ཐམས་ཅད་རྣམ་སེལ་བ། དེ་བཞིན་
གཤེགས་པ་འདིར་བཞུགས་སོ། །དེ་ཡི་ཡིད་ཀྱི་དབང་པོ་ལ། །དེ་བཞིན་གཤེགས་པ་འཇམ་དབྱངས་བཞུགས། ལུས་ཀྱི་ཚིགས་ནི་ཐམས་ཅད་ལ། །དེ་བཞིན་གཤེགས་པ་ཀུན་ཏུ་བཟང་།
ལུས་ཀྱི་རྩ་རྒྱུས་ཐམས་ཅད་ལ། དེ་བཞིན་གཤེགས་པ་བྱམས་པ་བཞུགས། །ལག་པ་གཡས་པའི་རྩ་བར་ནི། །དེ་བཞིན་གཤེགས་པ་གཤིན་རྗེ་གཤེད། །ལག་པ་གཡོན་པའི་རྩ་བར་ནི།
བདེ་གཤེགས་གཞན་གྱིས་མི་ཐུབ་པའོ། །ཁ་ཡི་པདྨ་ལ་བཞུགས་པ། །དེ་བཞིན་གཤེགས་པ་རྟ་མགྲིན་ནོ། །གསང་བའི་གནས་སུ་བཞུགས་པ་ནི། །དེ་བཞིན་གཤེགས་པ་བདུད་རྩི་འཁྱིལ།
དཔུང་པ་གཡས་པ་ལ་བཞུགས་པ། །དེ་བཞིན་གཤེགས་པ་མི་གཡོ་བ། །དཔུང་པ་གཡོན་པར་བཞུགས་པ་ནི། །དེ་བཞིན་གཤེགས་པ་འདོད་པའི་རྒྱལ། །པུས་མོ་གཡས་པར་བཞུགས་པ་

༄༅། །ནི། །དེ་བཞིན་གཤེགས་པ་དབྱུག་སྔོན་པོ། །པུས་མོ་གཡོན་ལ་བཞུགས་པ་ནི། །དེ་བཞིན་གཤེགས་ཕ་སྟོབས་པོ་ཆེ། །རང་གི་སྤྱི་བོར་བཞུགས་པ་ནི། །དེ་
བཞིན་གཤེགས་པ་འཁོར་ལོ་སྒྱུར། །རྐང་པའི་མཐིལ་དུ་བཞུགས་པ་ནི། །དེ་བཞིན་གཤེགས་པ་གནོད་མཛེས་ཏེ། །ལུས་ནི་འདི་ཉིད་ཀུན་ལ་འདིར། །དེ་བཞིན་གཤེགས་པ་ཐམས་ཅད་
བཞུགས༑ །སྐུ་ཡི་དཀྱིལ་འཁོར་ཞེས་བརྗོད་པ། །རྡོ་རྗེ་སློབ་དཔོན་ཉིད་ཀྱི་ལུས། །སངས་རྒྱས་ཀུན་གྱི་སྐ་རྫོགས་པ། །འདི་དག་མ་ལུས་རྫོགས་སངས་རྒྱས། །ཞེས་ཕུང་པོ་ལྔ་ལ་སངས་
རྒྱས༑ ཁམས་ལྔ་ལ་གཤེགས་མ། སྐྱེ་མཆེད་བཅུ་གཉིས་ལ་སེམས་དཔའ་སེམས་མ། ཡན་ལག་ལ་ཁྲོ་བོ་བཅུ་གནས་པར་བཤད་ལ། དེ་ཡང༌། ལུས་དབེན་གྱི་དུས་སུའང་དེ་དག་ཞལ་
ཕྱག་གི་དབྱིབས་ཅན་གྱི་ལྷར་ལྟ་མི་དགོས་ན་འདིར་ཅི་དགོས། བ་སྤུ་རེའང་དེ་ཐམས་ཅད་པར་འགྲོ་བ་ཡིན་ནོ། །འདི་ལྟར་བལྟས་ནས་གསོལ་བ་བཏབ་པས་དངོས་གྲུབ་མ་ལུས་པ་སྟེར་བས་བླ་མ་
ཡི་དམ་གྱི་ལྷར་བསྒྲུབ་པར་སོང་། འགལ་བའི་རྐྱེན་དང་བར་དུ་གཅོད་པ་ཐམས་ཅད་བཟློག་པས་བླ་མ་མཁའ་འགྲོ་མ་དང་། འགྲོ་བ་ཐམས་ཅད་བུ་བཞིན་དུ་སྐྱོང་བས་བླ་མ་ཆོས་སྐྱོང་དུ་བསྒྲུབ་པར་

སོང་བས་རྩ་བ་གསུམ་ཆིག་འདྲིལ་ཡིན། རྩ་བ་གསུམ་ཞེས་པའང་བྱིན་རླབས་ཀྱི་རྩ་བ་བླ་མ། དངོས་གྲུབ་ཀྱི་རྩ་བ་ཡི་དམ། འཕྲིན་ལས་ཀྱི་རྩ་བ་མཁའ་འགྲོ་ཆོས་སྐྱོང་ཞེས་འཆད་པས་སོ།
མ་རིག་པ་ཐམས་ཅད་ལས་བཟློག་པའི་རིག་པ་ཆེན་པོར་གྱུར་པས་དབང་དང༌། དེ་ཀ་སྐུ་དང་ཡེ་ཤེས་ཀྱི་རོལ་པ་ཆེན་པོར་ཡོངས་སུ་སྤྱོད་པས་བསྐྱེད་པ་དང་རྫོགས་པའི་རིམ་པ་གཉིས་དང་། སྒོ་
གསུམ་སྐུ་གསུང་ཐུགས་ཀྱི་མཛད་པ་རྨད་དུ་བྱུང་བ་ལས་མི་གཡོ་བའི་ཕྱིར་དམ་ཚིག་དང་།ྋ ཐམས་ཅད་དཔལ་ལྡན་བླ་མའི་སྐུ་གསུང་ཐུགས་སུ་བསྡམས་པས་སྡོམ་པ་དང༌། ཆོས་ཀྱི་རྒྱལ་པོ་ཆེན་
པོའི་གནས་ཐོབ་སྟེ་བྱ་བ་དང་ལས་ཐམས་ཅད་ལ་ཅི་དགའ་བར་འཇུག་པས་སྤྱོད་པ་དང་། དེ་བཞིན་ཕར་ཕྱིན་བཅུ་ལ་སོགས་པའི་བདག་ཉིད་ཀྱང་ཡིན་པས་ཆོས་ཐམས་ཅད་བླ་མའི་མོས་གུས་གཅིག་
པུ་ལ་རྫོགས་པ་འདིས། ཆོས་རྗེས། རྗེ་ལ་གསོལ་བ་འདེབས་ནུས་ན། །ཆོས་མ་ཤེས་ཀྱང་འདི་ཀས་ཆོག །སྒོམ་མ་སྐྱེས་ཀྱང་འདི་ཀས་ཆོག །སོགས་གསུངས་སོ། །དེ་ལ་དགོངས་ནས་
སྤྱིལ་དཀར་བ་ཆེན་པོས་དཀར་པོ་ཆིག་ཐུབ་ཅེས་པའི་གསོལ་འདེབས་མཛད་དོ། །དེ་ལྟར་མ་རྟོགས་ན་གང་ཟག་དེ་ཐོད་རྒལ་བའམ་རིམ་སྐྱེས་པ། དེ་དག་འདུལ་བའི་ལམ་ཐམས་ཅད་དེ་ལས་སྣང་

༄༅། །སྟེ། རྒྱལ་དབང་རྗེས། དེ་ལྟར་མ་རྟོགས་འགྲོ་བ་རྣམས། །རང་གི་ཉེས་པས་སྡུག་བསྔལ་སྒྲུབ། །མ་རིགས་མུན་པས་ལྡོངས་པ་ཀུན། །ཁྱོད་ཀྱི་མངོན་ཤེས་
སྤྱན་དང་ནི། །རྫུ་འཕྲུལ་ཞབས་ཀྱིས་བགྲོད་པ་ལས། །ཤིང་རྟའི་ཁ་ལོ་རབ་བསྒྱུར་ཏེ། །བདེ་བའི་ལམ་ནས་ཁྲིད་པར་མཛད། ཁམས་གསུམ་དག་པའི་རྒྱལ་སྲིད་ལ། །དེང་ནས་བདེ་བར་
སྤྱོད་ཅིག་ཅེས། །དབང་དང་རྗེས་སུ་གནང་བ་དང༌། །གདམས་དང་རྗེས་སུ་བསྟན་པའི་ཕུལ། །ཁྱེད་མཐུ་ཉིད་ལས་བདག་གིས་རྙེད། །ཅེས་གསུངས། འདི་ནི་བཀའ་རྒྱུད་རིན་པོ་ཆེ་འདིའི་
ལུགས་ཀྱི་བྱ་བའི་སྙིང་པོ་སྟེ། འཁྲུལ་ཞིག་རིན་པོ་ཆེ་ནམ་མཁའི་རྣལ་འབྱོར་གྱིས། རྒྱལ་དབང་རྗེ་ལ་གདམས་པ། ཁྱེད་བརྒྱུད་པ་འདིའི་གདུང་མི་གཅོད་ཙམ་ཞིག་བྱེད་ན། མཆོད་པའི་གཙོ་བོ་
བླ་མ་མཆོད་པ་ལ་གྱིས། སྒྲུབ་པའི་གཙོ་བོ་བླ་མ་སྒྲུབ་པ་ལ་གྱིས། ཉམས་ལེན་གྱི་གཙོ་བོ་གསོལ་བ་འདེབས་པ་ལ་གྱིས། ཞེས་གསུངས་པ་ཡིན་ནོ། །གཉིས་པ་རྣམ་པ་ལམ་བྱེད་ལོངས་སྐུའི་
ལམ་ཁྱེར་གྱི་གནད་ཀྱིས་བླ་མ་ལོངས་སྤྱོད་རྫོགས་པའི་སྐུར་བསྒྲུབ་པ་ལ། སྨིན་པ་བྱེད་པའི་དབང་། གྲོལ་བར་བྱེད་པའི་སྒྲུབ་ཐབས། གེགས་བསྲུང་བའི་དམ་ཚིག །བོགས་འདོན་པའི་སྤྱོད་✖

པ་བཞི་ལས། དང་པོ། སློབ་དཔོན་སྨིན་པའི་ལས་དང་། སློབ་མ་སྨིན་པར་བྱེད་པའི་ལས་གཉིས། དང་པོ་ནི། རྡོ་རྗེ་འཕྲེང་བར། ཐོག་མར་དཀྱིལ་འཁོར་རྣལ་འབྱོར་བདག །རྡོ་རྗེ་སློབ་
དཔོན་རང་ཉིད་བསྒོམ། །སློབ་མ་བདག་ཉིད་འདྲར་དམིགས་ནས། དེ་འོག་ཐམས་ཅད་རབ་བསྒྲུབ་བྱ། ཞེས་དང་། སཾ་པུ་ཊར་ཡང་། སློབ་དཔོན་སྨིན་པའི་ལས་ཀྱིས་ནི། །སློབ་མ་ཡོངས་
སུ་སྨིན་པར་བྱ། །ཞེས་པས། སྤྲོས་ན་བླ་མ་མཆོད་པའི་གཞུང་ལྷན་ཐབས་ཀྱིས་བརྒྱན་པ་ལྟར་བདག་བསྐྱེད་མདུན་བསྐྱེད་མཆོད་བསྟོད་རྫོགས་པའི་བར་བསྒྲུབས་ནས་བུམ་བསྐྱེད་ལ་འཇུག་
ཅིང་༑ དེའང་རྣམ་རྒྱལ་དང་དེའི་སྟེང་དུ་རྣམ་རྒྱལ་ཆེན་པོ་ཐོད་པའམ་དུང་ཆོས། ལས་ཐམས་ཅད་པའི་བུམ་པ། དང་པོ་གཉིས་སུ་ཕྱི་ཡེ་ཤེས་ཀྱི་བུམ་པ་དང་ཐོད་པ་མཚན་ཉིད་ཐམས་ཅད་ཚང་བ་
དང་ཡངས་པའི་འོག་གི་ཆར་བདུད་རྩིའི་རྒྱ་མཚོ། དེའི་དབུས་སུ་པདྨའི་སྡོང་པོ་ལ་ལྷ་ཚོགས་མདུན་བཞིན་བསྐྱེད་པ་དང་རྒྱས་བཏབ་ཀྱི་བར་བྱ། དེ་ནས་ཡན་ལག་བརྒྱད་ལྡན་སོགས་ཀྱིས་མཆོད་
བསྟོད༑ བཟླས་པས་བསྐུལ་ཏེ། སྔགས་གཟུངས་ཐག་ལ་འཁྲིལ་བ། རྣམ་རྒྱལ་ཆེན་པོའི་ལྷའི་ཐུགས་ཀར་ཕོག །དེ་འོད་དུ་ཞུ་བའི་རྒྱུན་བུམ་པའི་ལྷ་ལ་ཐིམ་པས་བདུད་རྩིའི་རང་བཞིན་དུ་ཞུ་བ་

།དང་། ལས་ཐམས་ཅད་པ་ལ་ནི་ཞལ་བཞི་པའི་སྔགས་བརྒྱ་རྩ་བརྒྱད་བཟླས་པས་ཆོག་གོ །དེ་ནས་དབང་བླང་མདུན་གྱི་དཀྱིལ་འཁོར་བདག་ཉིད་ལ་བསྟིམ་ནས་ཅུང་༄༅།
ཟད་བསྒོམ་པར་བྱའོ། །དེ་ཡང༌། བླ་མ་མཆོད་པའི་མདོའི་འགྲེལ་པ། སྒྲོན་གསལ་ལས་ཇི་ལྟར་རྫོགས་པར་གྱུར་པའི་སངས་རྒྱས་དང༌། བྱང་ཆུབ་སེམས་དཔའ་རྣམས་ཀྱི་དཀྱིལ་འཁོར་གྱི་
སྒྱུ བདག་པོ་མི་བསྐྱོད་པ་ལ་སོགས་གསང་བ་འདུས་པའི་སྟོན་པ་པོར་གྱུར་པས་མཆོད་པར་བྱ་བ་དང་།བླ་མར་བྱ་བ་ཡིན་པས་བདག་ཅག་རྣམས་ཀྱི་ཕའོ།།ཞེས་བྱ་བ་ལ་སོགས་པའི་ཚིག་སྙན་པས་
མངོན་པར་བསྟོད་དེ་ཕྱི་དང་ནང་གི་མཆོད་པ་རྣམས་ཀྱིས་ཇི་ལྟ་བ་བཞིན་དུ་ཡང་དག་པར་མཆོད་པ་དེ་བཞིན་དུ་རིམ་པ་ལྔ་ལ་ཡང་དག་པར་བརྟེན་ཏེ་རྒྱན་རྣམ་པ་བདུན་དང༌། བཤད་པའི་ཚུལ་རྣམས་
ཀྱི་གསང་བ་འདུས་པ་རྣམ་པར་འབྱེད་པ། དེའང་མ་འོངས་པའི་ལག་ན་རྡོ་རྗེ་རྡོ་རྗེ་འཆང་མངོན་སུམ་བཞིན་གུས་པ་བསྐྱེད་ནས་མཆོད་པར་བྱའོ། །ཞེས་པ་འདིའི་དོན་སྟོན་པ་ཡིན་ནོ། །དོན་འདི་
ཉིད་གསལ་པར་བྱ་བའི་ཕྱིར། དཔལ་སྒྱུ་འཕྲུལ་དྲ་བ་ཞེས་བྱ་བའི་རྒྱུད་ཆེན་པོ་ལས། སློབ་དཔོན་ཇི་ལྟར་བལྟ་ཞེ་ན། བླ་མ་སངས་རྒྱས་ཀུན་དང་མཉམ། །དེ་ཉིད་རྟག་ཏུ་རྡོ་རྗེ་འཆང༌། །དེ་

བཞིན་གཤེགས་པ་རིན་ཆེན་ཏོག །དེ་བཞིན་ཡེ་ཤེས་རྒྱ་མཚོ་ཆེ། །ཡིད་བཞིན་ནོར་བུ་རིན་ཆེན་བཞིན། སློབ་དཔོན་གྱི་ནི་ཡོན་ཏན་བཟུང་། །སྐྱོན་རྣམས་ནམ་ཡང་མ་ཡིན་ནོ། །ཡོན་ཏན་གྱིས་
ནི་དངོས་གྲུབ་ཅིང་། །སྐྱོན་རྣམས་ཀྱིས་ནི་དངོས་གྲུབ་ཉམས། །དེ་ཕྱིར་ཀུན་ནས་རབ་བསྒྲིམས་ཏེ། །བསམ་ཡས་འབྲས་བུ་སྨིན་བྱེད་པ། སངས་རྒྱས་འབྲས་བུ་འདོད་པ་ཡིས། །སེམས་
ཅན་དད་པས་དེ་མཆོད་ཅིག །ཅེས་གསུངས་པ་དང༌། དེ་བཞིན་དུ་རིན་ཆེན་རྒྱལ་པོ་ཞེས་བྱ་བ་ཐེག་པ་ཆེན་པོའི་མདོ་ལས། བཅོམ་ལྡན་འདས་ཕྱག་ན་རྡོ་རྗེ་ཨུ་རྒྱན་གྱི་རི་ལ་བཞུགས་ནས་རྡོ་རྗེ་
ཐེག་པ་ལ་སློབ་པར་བྱེད་པ་ཐམས་ཅད་ལ་བཀའ་སྩལ་པ། རྡོ་རྗེ་ཐེག་པ་ལ་སློབ་པར་བྱེད་པ་རྣམས་ཉོན་ཅིག །དེ་བཞིན་གཤེགས་པ་སྟོན་པ་ཡོངས་སུ་མྱ་ངན་ལས་འདས་ཏེ་མི་མཐོང་ནའང༌། རྡོ་
རྗེ་སློབ་དཔོན་རྡོ་རྗེ་བླ་མ་དེ་འདིར་སྟོན་པར་འགྱུར་རོ། །ཞེས་གསུངས་པ་དང་། དེ་བཞིན་དུ་སྟོང་ཕྲག་བརྒྱ་པ་ལས་ཀྱང་། སངས་རྒྱས་ཀྱི་བྱང་ཆུབ་ནི་དགེ་བའི་བཤེས་གཉེན་ལ་ཉེ་བར་བསྟན་
པའོ་ཞེས་གསུངས་པའི་ཕྱིར་རོ། །ཞེས་གསུངས། གཉིས་པ་སློབ་མ་སྨིན་པའི་ལས་ལ། འཇུག་པ་དང༌། དབང་བསྐུར་བ་དང་། དབང་གི་དམ་ཚིག་སྒྲག་པ་གསུམ་ལས། དང་པོ་ྋ

༄ ༅། །ནི། སྔགས་པས་དཀྱིལ་འཁོར་མ་མཐོང་བར། །གང་ཞིག་རྣལ་འབྱོར་པ་ཉིད་འདོད། །མཁའ་ལ་ཁུ་ཚུར་གྱིས་བརྡེག་དང༌། །སྨིག་རྒྱུའི་ཆུ་ནི་འཐུང་དང་
མཚུངས༑ །ཞེས་བདེ་མཆོག་རྩ་བའི་རྒྱུད་ལས་གསུངས་པས་དབང་བསྐུར་བ་ལ་དཀྱིལ་འཁོར་ཆེན་པོར་ཞུགས་པ་ཞིག་ངེས་པར་དགོས་ལ། དབང་མི་བསྐར་བར་དེར་འཇུག་པ་ཙམ་ཞིག་སྦྱིན་
ནའང་༑ བསྐལ་པ་བྱེ་བ་དུ་མ་རུ། །སྡིག་པ་བགྱིས་པར་གྱུར་པ་གང་། །དེ་ཀུན་དཀྱིལ་འཁོར་འདི་འདྲ་བ། མཐོང་བས་བྱང་བར་འགྱུར་ལགས་ན། ཞེས་པའི་ཕན་ཡོན་ཡོད་པས། ཡོ་ག་
དེ་ཉིད་འདུས་པར། ཆོས་མི་ལྡན་གྱི་སློབ་མ་དཔག་ཏུ་མེད་པའང་རྡུལ་ཚོན་གྱི་དཀྱིལ་འཁོར་དུ་འཇུག་པར་གསུངས་པ་ཡིན་ནོ། །དེ་དང་རྡོ་རྗེ་སློབ་མའི་དབང་ཙམ་ལས་མི་བསྐུར་ན་སྡོམ་པ་སྦྱིན་པ་
དང་བྱིན་དབབ་པ་མི་མཛད་ལ། རྡོ་རྗེ་སློབ་དཔོན་གྱི་དབང་བསྐུར་ན། དེ་གཉིས་འདིར་མཛད་དོ། །འདིར་ནི་ཕྱི་མའི་དབང་དུ་བྱས་སོ། །དེ་ལ་ཕྱིར་བྱ་བ་དང་ནང་དང་གསང་བའི་འཇུག་པ་
གཉིས་ཏེ་གསུམ་ཡོད་པ་ལས། དང་པོ་ནི། དཀྱིལ་འཁོར་གྱི་ཕྱིའི་ཁང་བར། ཁྲུས་དང་མཎྜལ་སྔོན་དུ་འགྲོ་བའི་གསོལ་བ་བཏབ་པ་ལ། མིག་དར་བཅིང༌། ཨོཾ་སརྦ་ཡོ་ག་ཙིཏྟ་ཨུ་པ་ཏ་ཡ་

མི༑ ཞེས་ལན་གསུམ་བརྗོད་པས་རྣལ་འབྱོར་དུ་སེམས་བསྐྱེད་པར་བྱའོ། །སྔགས་དེ་བོད་སྐད་དུ། ཐམས་ཅད་རྣལ་འབྱོར་དུ་སེམས་བསྐྱེད་པར་བགྱིའོ། ཞེས་འབྱུང༌། ཐམས་ཅད་ནི་ལུས་
དང་༑ ངག་དང་། ཡིད་དོ། །རྣལ་འབྱོར་ནི། རྣལ་འབྱོར་ཐབས་ཀྱིས་མ་ཡིན་ཞིང་། །ཤེས་རབ་གཅིག་པུས་འབྱོར་མ་ཡིན། །ཐབས་དང་ཤེས་རབ་སྙོམས་འཇུག་པ། །རྣལ་འབྱོར་དེ་
བཞིན་གཤེགས་པས་གསུངས། །ཞེས་པས་ཐབས་ཤེས་གཉིས་སུ་མེད་པའི་དོན་ལ་རྣལ་འབྱོར་ཞེས་བཏགས་པས་ན། སེམས་བསྐྱེད་པ་འདིས་སྔགས་ཀྱི་སྡོམ་པ་གཟུང་བ་ཡིན་ཏེ། དེའི་མཚན་
ཉིད༑ ལུས་ངག་ཡིད་གསུམ་ཐབས་ཤེས་ཟབ་མོའི་རང་བཞིན་དུ་སྡོམ་པའི་ཚུལ་ཁྲིམས་ཞེས་འབྱུང་བས་སོ། །དེ་ལྟར་བསྡམ་ཐུབ་ན་མི་མཐུན་ཕྱོགས་འོང་བའི་གཞི་མེད་པས་བྱང་ཆུབ་སེམས་ཀྱི་
* སྡོམ་པའང་དེའི་ནང་དུ་འདུ་སྟེ། དེའི་མཚན་ཉིད་ལ་སྒོ་གསུམ་གྱི་ཉེས་པ་མ་ལུས་པ་སྤོང་བའི་ཚུལ་ཁྲིམས་ཞེས་བཞག་པས་སོ། །འདིར་ཉེས་པའང་། གཞན་དོན་གྱི་གེགས་སུ་འགྲོ་ན་སྤྱི་ལྡོག་
ནས་དགེ་བར་བཞག་པ་འགའ་ཞིག་ཀྱང་དེ་ལ་ལྟུང་བར་འགྱུར་བ་ཉན་རང་དུ་སེམས་བསྐྱེད་པ་ལྟ་བུ་སྟེ། མདོ་སྡུད་པར། སེམས་བསྐྱེད་དེ་ནི་ཕས་ཕམ་པས་ཀྱང་ཤིན་ཏུ་ལྕི། ཞེས་གསུངས་པས་༔

༄༅། །སོ། །གཞན་དོན་དུ་འགྱུར་ན་བསད་སོགས་བཞི་ཀའང་དགེ་བར་འགྱུར་བ སྤྱོད་འཇུག་ལས། ཐུགས་རྗེ་མངའ་བས་རིང་གཟིགས་ནས། །བཀག་པ་རྣམས་
ཀྱང་དེ་ལ་གནང༌། །ཞེས་པ་ལྟ་བུའོ། །སོ་སོ་ཐར་པའི་སྡོམ་པའང་། ལུས་ངག་གི་ཉེས་པ་ཙམ་སྤོང་བའི་ཚུལ་ཁྲིམས་ལ་བྱེད་པས། དེའི་ནང་ཚན་ཉེས་སྤྱོད་སྡོམ་པའི་ཚུལ་ཁྲིམས་ཁོ་ནའོ། །
དེ་བས་ན་སྔགས་ཀྱི་སྡོམ་པ་ཐོབ་པ་ཉིད་ཀྱིས་སྡོམ་པ་གསུམ་ལྡན་དུ་གྲུབ་ལ། དཔུང་བཟང་ལས། སྔགས་པ་ཁྱིམ་པས་རྟགས་དང་ཆོ་ག་སྤང་། ཞེས་བཅས་རྐྱང་རྣམས་བཞག་པའི་ཕྱིར་སོ་ཐར་
01SHI.P
འདི་ནི་འདུལ་བར་བཤད་པའི་དགེ་བསྙེན་དུ་བསྡུའོ། །འོ་ན་འདིར་སྔགས་སྡོམ་རྫོགས་པར་ཐོབ་པ་ཡིན་ནམ་ཞེ་ན་མ་ཡིན་ཏེ། སངས་རྒྱས་ཀུན་གྱི་སྡོམ་པ་ནི། ། ཨེ་ཝཾ་རྣམ་པར་རབ་ཏུ་
གནས༑ །དབང་ལས་ཡང་དག་ཤེས་པར་འགྱུར། ཞེས་གསུངས་པའི་ཕྱིར་འདི་ནི་སྨོན་པ་ཙམ་སྟེ་དབང་དུས་སུ་ཇི་ལྟ་བ་ཐོབ་པར་འགྱུར་རོ། །དེ་ལྟར་སེམས་བསྐྱེད་པས་དེ་བརྟན་པར་བྱ་བའི་
ཕྱིར་སྙིང་ཁར་རྡོ་རྗེ་བཀོད་ནས། ཨཾ་སུ་ར་ཏེ། སོགས་བརྗོད་པས་བྱིན་གྱིས་བརླབ་པོ། །ནང་འཇུག་ནི། དེ་ནས། ཨཿ་ཁཾ་བཱི་ར་ཧཱུཾ་གིས་དཀྱིལ་འཁོར་གྱི་ཤར་སྒོར་བཅུག་སྟེ། དེའི་ནང་གི་

ཁྱམས་སུ་གཞག་པའོ། །གསང་བའི་འཇུག་པ་ནི། བྱིན་དབབ་པའི་ཆོ་ག་སྟེ། བྱིན་ནི་དཔལ་རྡོ་རྗེ་སེམས་དཔའ་འམ་རྡོ་རྗེའི་སློབ་དཔོན་གྱི་སྐུ་གསུང་ཐུགས་ཡིན་ལ། དབབ་པ་ནི་སློབ་མ་ལ་དེ
གཞུག་པའོ། །དེའང་དུས་ཀྱི་འཁོར་ལོར། སྐུ་ཕེབས་པས་ནི་རྣལ་འབྱོར་ལྡན་པ་རང་བཞིན་ཡོན་ཏན་དབང་གིས་སྐུ་ཡི་བྱ་བ་བྱེད་པ་སྟེ། །གསུང་ཕེབས་པས་ནི་ལྷ་དང་འབྱུང་པོ་ལྷ་མིན་རྣམས་
ལས་རྣམ་པར་རྒྱལ་བའི་སྨྲ་བ་པོ་རུ་འགྱུར། །ཐུགས་ཕེབས་པས་ནི་གཞན་གྱི་སྙིང་ལ་གནས་པ་དག་དང་བྱུང་དང་འབྱུང་བ་ཐམས་ཅད་ཤེས་པར་འགྱུར། །ཡེ་ཤེས་ཕེབས་པས་སངས་རྒྱས་བླ་མ་
ཡི་ཡང་རྫུ་འཕྲུལ་ལྡན་པའི་སྟོན་པ་གཅིག་པུར་འགྱུར། །ཞེས་སོ། །དེ་བས་ན་བྱིན་དབབ་འདི་ལྟ་བུ་ལས་ལྷག་པའི་དབང་དང་རིམ་གཉིས་མེད་པས། སློབ་མ་དབང་རྣོན་ལ་དེ་ག་བྱིན་རླབས་འཕོ་
བའི་དབང་ཞེས་སམ། ཡེ་ཤེས་རྡོ་རྗེ་དབང་བསྐུར་བའི་ཆོ་ག་ཞེས་བཏགས་ནས་ལོགས་སུ་དགར་ཏེ་སྟོན་པར་མཛད་ལ། གལ་ཏེ་ཆ་ཤས་ཙམ་ལས་མ་ཕེབས་ན་དེ་བརྟན་པར་བྱས་ནས། རིགས་
བརྟགས་པའི་ཕྱིར་མེ་ཏོག་སློབ་དཔོན་གྱི་སྐུ་ལ་དོར་ཏེ། དེའང་དུས་འཁོར་ལས། གང་གི་གནས་སུ་མེ་ཏོག་བཟང་པོ་ལྷུང་བ་དེ་ནི་མི་ཡི་བདག་པོ་དེ་ཡི་རིགས་སུ་ངེས། །ཞེས་པས། སྤྱི་བོ་

༄༅། །རྣམས་སྣང༌། མགྲིན་པ་འོད་དཔག་མེད། སྙིང་ག་མི་བསྐྱོད་པ། ལྟེ་བ་རིན་འབྱུང་། གསང་བ་དོན་གྲུབ་ཏུ་གསང་སྔགས་སྤྱི་འགྲོས་ཀྱི་དབང་དུ་བྱེད་པའོ། །དེ་
ནས་རྡོ་རྗེ་སློབ་དཔོན་གྱི་གང་དུ་བབས་པའི་ལྷས་དངོས་གྲུབ་ཀྱི་ཚུལ་དུ་པྲ་ཏི་སོགས་ཀྱིས་འཕྲེང་བ་དེ་སླར་སྦྱིན་པར་བསམ། མིག་དར་ཕྱེ། དཀྱིལ་འཁོར་ཆེན་པོའི་ལྷ་ཚོགས་དངོས་སུ་མཐོང་བར་
བསམ་མོ། །གཉིས་པ་དབང་བསྐུར་བ་ལ། སློབ་དཔོན་གྱི་དབང༌། གསང་བའི་དབང༌། ཤེས་རབ་ཡེ་ཤེས་ཀྱི་དབང༌། ཚིག་དབང་རིན་པོ་ཆེ་ལས། དང་པོ་ནི། རྡོརྗེ་འཕྲེང་
བར༑ དང་པོའི་དབང་ནི་གཙོ་བོ་སྟེ། གཉིས་པ་གསང་བའི་མིང་ཅན་ནོ། །གསུམ་པ་ཀུན་ནས་སྦྱོར་བ་སྟེ། །བཞི་པ་དོན་ནི་དམ་པའོ། །ཞེས་དང་། དགའ་བ་ལ་སོགས་རིམ་པ་ཡི།
ཐམས་ཅད་ལ་ནི་ང་ཡིས་ཁྱབ། །ཅེས་དང༌། བརྟག་གཉིས་ལས། སློབ་དཔོན་གསང་བ་ཤེས་རབ་དང་། །བཞི་པ་དེ་ཡང་དེ་བཞིན་ནོ། །ཞེས་གསུངས་པའི་དང་པོ་གསུམ་ལ་རྒྱུ་
དབང་༑ ཕྱི་མ་འབྲས་བུའི་དབང་དུའང་འགྲོ་བར་བཤད་དེ། །རྡོར་འཕྲེང་ལས། རྣམ་པ་གསུམ་ནི་རྒྱུ་ཡི་དབང༌། །བཞི་པ་འབྲས་བུར་ཤེས་པར་བྱ། ཞེས་སོ། །དེས་ན་འདིར་བཞི་པ་
ཅ

སྦས༑ དབང་གསུམ་རྩ་བའི་མདོར། ཐམས་ཅད་དབང་བསྐུར་གནས་གསུམ་གྱི། །ཞེས་གསུངས་པའི་དང་པོ། དཀྱིལ་འཁོར་གང་དུ་དབང་བསྐུར་བ་ཡིན་ཞེ་ན། སྤྱི་འགྲོས་ལ། བུམ་
དབང་རྡུལ་ཚོན་གྱི་དཀྱིལ་འཁོར་དུ་གསུངས་ལ། དུས་ཀྱི་འཁོར་ལོ་ནས། ལུས་ཀྱི་དབང་པོ་བྷ་ག་སེམས། །སྐུ་གསུང་ཐུགས་ཀྱི་རྡོ་རྗེ་ཡི། །དཀྱིལ་འཁོར་རྣམ་པ་གསུམ་དུ་འགྱུར།
གཞན་པ་ཚོན་ལྔ་ལྡན་པས་མིན། །ཞེས་བུམ་དབང་དེར་བསྐུར་བ་བཀག་ནས་ལུས་ཀྱི་དཀྱིལ་འཁོར་དུའོ། །ལུས་ཀྱང་ཕྱག་རྒྱ་མའི་ལུས་ལ་བཞག་ཅིང་། བུམ་པའང་དེའི་ནུ་མ་ལ་མཛད་དོ།
འདི་ནི་ཀླུའི་བྱང་ཆུབ་ཀྱིས། དེ་བཞིན་ཡིད་ཀྱི་དཀྱིལ་འཁོར་བདེན། །ཞེས་གསུངས་པ་དང༌། འཕྲེང་བ་མཁན་པོས་ཀྱང༌། རྡུལ་ཚོན་ཀྱི་དཀྱིལ་འཁོར་རམ། རས་བྲིས་ལ་སོགས་པའི་
དཀྱིལ་འཁོར་རམ། མངོན་སུམ་དུ་བྱས་པའི་ཡིད་ཀྱིས་རང་བཞིན་གྱི་དཀྱིལ་འཁོར་དུ་ཇི་ལྟར་གསུངས་པའི་མཆོད་པ་ལ་སོགས་པ་ལ་སོགས་པ་སྔོན་དུ་འགྲོབས་སློབ་མ་རབ་ཏུ་གནས་པ་
དང་༑ སྐུ་གཟུགས་ལ་སོགས་པ་རབ་ཏུ་གནས་པའམ་བྱའོ། །ཞེས་འབྱུང་བ་བཞིན་བློས་སྒོམ་པ་ཙམ་སྟེ། དེའི་ཕྱིར་བཏགས་པའི་དཀྱིལ་འཁོར་ཏེ། རྡོ་རྗེ་མཁའ་འགྲོའི་རྒྱུད་ལས། བྲིས་༔

༄༅། །པས་བསོད་ནམས་གང་མཐོང་བ། །བསམས་པས་ཀྱང་ནི་དེ་བཞིན་མཐོང༌། །སློབ་མ་བདག་ཉིད་ཆེན་པོ་ལ། །འདི་ཡི་དབང་ནི་བསྐུར་བར་བྱ། །དབང་བསྐུར་
དམ་པ་བསྒོམ་བྱར་འདོད། །ཅེས་གསུངས་པས་འདི་ལའང་མདུན་དཀྱིལ་ཡོད་པ་དང་མེད་པ་གཉིས་ལས། འདིར་མེད་པ་སྟེ། སློབ་དཔོན་བདག་ཉིད་དཀྱིལ་འཁོར་ཆེན་པོ་གསལ་བཏབ་པ་དེར་
དབང་བསྐུར་བ་ཡིན་ཏེ། དེའང་རྩ་བའི་མདོར། སློབ་དཔོན་སྙིང་གར་རབ་བསྒོམས་ནས། དབང་བསྐར་བ་ནི་ཡང་དག་སྤྱད། །དེས་ན་འདི་ལ་བསམ་གཏན་གྱི་དཀྱིལ་འཁོར་ཞེས
གསུངས༑ དེས་ཏིང་ངེ་འཛིན་གྱི་དཀྱིལ་འཁོར་དུའང་འགྲོ་སྟེ། བསྐྱེད་རིམ་དེ་ཁ་ཏིང་ངེ་འཛིན་དུ་འདོད་པས་སོ། །སྒྲོན་གསལ་ལས། སློབ་མ་ལ་དབང་བསྐུར་བར་བྱ་བའི་ཕྱིར། ཞེས་པ་ལ་
སོགས་པས་གསུངས་ཏེ། རང་གི་གནས་ཐོབ་ཅིང་རེག་པར་མཛད་པས་ན་སློབ་དཔོན་ཏེ་རྡོ་རྗེ་འཆང་ཆེན་པོའོ། །དེ་སྙིང་གར་ཞེས་བྱ་བ་སྙིང་གའི་པདྨ་ལ། བསྒོམས་ནས་ཡིད་ཀྱིས་དབང་བསྐུར་
བ་ཙམ་ཞེས་སྦྱར་བར་བྱའོ། །ཞེས་པས། གལ་ཏེ་སློབ་དཔོན་དེ་བསྒོམ་པ་གོམས་པ་ཞིག་ན། ཇི་ལྟར་བསྒོམས་པ་དེ་ལྟར་གཞན་ལ་སྟོན་ནུས་པས། གཞན་དག་འདོད་པའི་ཏིང་ངེ་འཛིན་གྱི་

དཀྱིལ་འཁོར་དེར་ཡང་འགྲོ་སྟེ། རྡོ་རྗེ་མཁའ་འགྲོར། བསྒོམ་པ་ཁྱད་པར་གང་ཞིག་གི །བསྒོམ་པའི་སྟོབས་ནི་རྫོགས་པ་ནི། ཡིད་འོང་བདེ་བའི་འབྲས་བུ་ནི། བླ་མེད་གསལ་བ་བློ་ཡི་
མཐུ༑ །ཞེས་སོ། །གཞན་དུ་ཡིད་ཀྱིས་སྤྲུལ་པ་ཡིན་པའི་ཕྱིར་འདི་ཁ་སྤྲུལ་པའི་དཀྱིལ་འཁོར་དུའང་བཞག་གོ །དཀྱིལ་འཁོར་ཞེས་པའི་སྒྲ་བཤད་ཀྱང་། བརྟག་གཉིས་ལས། དཀྱིལ་ནི་སྙིང་
པོ་ཞེས་བརྗོད་དེ། །ལེན་པར་བྱེད་པ་འཁོར་ལོ་ཉིད། །ཅེས་གསུངས་པ་དེ་ཡིན། དེར་ཇི་ལྟར་དབང་བསྐུར་བའི་ཆོ་ག་ལ། རྡོ་རྗེ་སློབ་མའི་དབང་། རྡོ་རྗེ་སློབ་དཔོན་གྱི་དབང་གཉིས། དང་
པོ་ནི། བྱང་ཆུབ་རྡོ་རྗེ་སོགས་ཀྱིས་གསོལ་བ་བཏབ། ཆུ་དབང་སོགས་ལྔ་སྦྱིན་པའི་དང་པོ་ཆུ་དབང་ལ། རྡོ་རྗེ་འཕྲེང་བ་ལས། རྣམ་རྒྱལ་བུམ་པ་བླངས་ནས་ནི། །པདྨའི་སྒོ་ནི་བཟང་པོ་
ལ༑ ཧཱུཾ་རྡོར་ལས་བྱུང་མི་བསྐྱོད་བསྒོམ། །རང་ཉིད་ཡེ་ཤེས་ས་བོན་གྱི། །འོད་ཟེར་ཡང་དག་བསྐུལ་ལས་བྱུང༌། །སླར་ཡང་ཡེ་ཤེས་སེམས་དཔའ་བསྒོམ། །མི་བསྐྱོད་པ་ཡི་རྣམ་པ་
མཆོག །ཅེས་དབང་རྫས། བསྐུར་མཁན་གྱིས་དབང་ལྷ་བསྟན། སྦྱང་གཞི་རྣམ་པར་ཤེས་པའི་ཕུང་པོ་དང་ཆུ་ཞེ་སྡང་། སྦྱོང་བྱེད་ཆུའི་དབང་། འདི་ལ་མི་བསྐྱོད་པ་དང་དག་པ་སྦྱར་ནས་མི་

༄༅། །བསྐྱོད་པ་ཆུའི་དབང་ཞེས་རྒྱུད་སྡེ་སྤྱི་འགྲོས་ལ་གྲགས། དུས་འཁོར་ལས། དབང་ལྔ་ལ་རིགས་ལྔའི་དག་པ་ངེས་པར་སྦྱོར་མི་དགོས་པས་དེ་ཉིད་དུ་དེ་མི་
མཛད༑ དབང་དེ་ཚུལ་ཇི་ལྟར་བསྐུར་ན། རྩ་བའི་མདོར། སངས་རྒྱས་ཀུན་གྱིས་ནམ་མཁའི་དབྱིངས། །ཡོངས་སུ་གང་བར་རྣམ་བསྒོམས་ལ། །ཞེས་གསུངས་པས། དཀྱིལ་འཁོར་གྱི་
སངས་རྒྱས་རྣམས་ཀྱིས་དབང་བསྐུར་བའི་དགོངས་པ་མཛད། རིག་པའི་ལྷ་མོ་རྣམས་ཀྱིས་བཞེངས་ནས་དབང་བསྐུར། དབང་ཡུལ་གྱི་སེམས་དཔའ་སེམས་མས་བཀྲ་ཤིས་བརྗོད། ལས་
དབང་གི་ཁྲོ་བོ་ཁྲོ་མོས་བགེགས་སྐྲོད་པ། དབང་ལྷ་འདི་ལ་གདན་གསུམ་ཚང་བའི་ལྷ་ཟེར་བའི་རྒྱུ་མཚན། ཕུང་ཁམས་གཤེགས་པ་གཤེགས་མའི་གདན། སྐྱེ་མཆེད་སེམས་དཔའ་སེམས་མའི་
གདན༑ ལས་དབང་བྱ་བ་དང་བཅས་པའམ། ཡན་ལག་ཁྲོ་བོ་ཁྲོ་མོའི་གདན་ཏེ་གདན་གསུམ། གདན་ཞེས་པའང་གཞིའི་དོན་ཏེ། རྒྱུ་དུས་ཀྱི་ཕུང་པོ་སོགས་འབྲས་བུའི་དུས་སུ་སངས་རྒྱས་
སོགས་ཀྱི་ལྷར་འགྱུར་བས་གདན་གསུམ་ཚང་བའི་ལྷར་བཞག་སྟེ་དབང་བསྐུར་མཁན་ཡིན་ནོ། །དེ་ཡང་འདིར་དཀྱིལ་འཁོར་བའི་ཕུང་སོགས་ཁོ་ན་ལས་ལོགས་པ་ཞིག་སྒོམ་མི་དགོས་པར་བླ་མ་

བཞེད་དེ། སངས་རྒྱས་ཀྱི་གཟུགས་སྐྱའི་ཕུང་སོགས་ཀ་དེ་བཞིན་གཤེགས་པ་དེ་དག་ཏུ་བཞག་པའི་ཕྱིར་རོ། །སངས་རྒྱས་རྣམས་ཀྱིས་དབང་བསྐར་བའི་དགོངས་པ་ཞེས་པའང་ཤེར་སྙིང་
དུ༑ སྟོན་པ་ཟབ་མོ་སྣང་བ་ཞེས་བྱ་བའི་ཏིང་ངེ་འཛིན་ལ་མཉམ་པར་བཞག་པ་དེའི་མཐུ་ལས་སྤྱན་རས་གཟིགས་དང་ཤཱ་རིའི་བུ་བགྲོ་བ་མཛད་དེ ཤེར་སྙིང་བཤད་པ་ལྟ་བུའོ། །དགོངས་པ་དེ་ལ་
ཞུགས་པའི་མཐུས། རིག་པའི་ལྷ་མོ་དེ་དག་དབང་བསྐུར་བར་མཛད་ཅིང་སེམས་དཔའ་སོགས་བཀྲ་ཤིས་བརྗོད་པ་དང་བགེགས་བསྲུང་བར་གྱུར་པ་ཡིན། དེ་བས་ན་ཆོས་གང་ལའང་
འདྲ༑ ཚུལ་དེ་ལྟ་བུའི་བྱིན་གྱིས་རློབ་པའི་བླ་མ་ཐམས་ཅད་ལ་བྱིན་རླབས་བརྒྱུད་པའམ། རྙིང་མ་བས་རྒྱལ་བ་དགོངས་བརྒྱུད་ཅེས་བཞག་གོ །དེ་ལྟར་སྦྱོང་བྱེད་དེས་སྦྱོང་ཁྱེར་ལ། གཞན་
སྟོང་པ་རྣམས། དཔེར་ན་དྲི་མས་ནོགས་པའི་དཀར་ཡོལ་སྦྱང་གཞི། སྦྱང་བྱ་དྲི་མ་སྦྱོང་བྱེད་ཆུ་ལྟ་བུས་བཀྲུས་པས་སྦྱངས་འབྲས་དཀར་ཡོལ་གཙང་མར་སྣང་བ་ལྟར། ཕུང་སོགས་ཀྱི་སྦུགས་
ན་ཡོད་པའི་སྙིང་པོ་དེ་དང་བཅས་པ་སྦྱང་གཞི། སྦྱང་བྱ་རྣམ་ཤེས་ཀྱི་ཕུང་པོ། སྦྱོང་བྱེད་ཆུ་དབང་། སྦྱངས་པས་ཕུང་པོ་དེ་དག་ནས་གཞན་རྣམ་པར་ཤེས་པའི་ཕུང་པོ་དག་པ་དེ་བཞིན་གཤེགས་ ྚ
ས

།པའེ་སྙིང་པོའི་སྟེང་གི་ཡོན་ཏན་གྱི་ལྡོག་ཆ་ཞིག་མངོན་དུ་འགྱུར་བར་འདོད་པ་ཡིན་ནོ། །འདི་ནི་གཉིས་སུ་སྣང་བ་མ་སྤངས་པས་མ་རིག་པ་བཟློག་མི་ནུས། འོ་ན་གང་༄༅།
ཞེ་ན། སྦྱང་གཞི་རྣམ་པར་ཤེས་པ་དང་ཞེ་སྡང་། དེ་ཡུལ་ཐོག་ན་གྲུབ་ཡེ་མ་མྱོང་། མ་རིག་པས་བསླད་པའི་བློའི་འཛིན་སྟངས་ཀྱིས་དེ་ལྟར་གཟུང་བ་ཡིན། དེས་བློ་དེ་ལ་འཁྲུལ་པ་ཞེས་
དང་༑ །བློ་འཁྲུལ་པས་མ་རྟོགས་ཡུལ་རང་ངོས་ནས་མ་གྲུབ། འཁོར་བའི་ཆོས་ཐམས་ཅད་མེད་བཞིན་དུ་སྣང་བ། ཐག་ཁྲ་ལ་སྦྲལ་དུ་བཟུང་བ་ལྟ་བུ། རྣམ་ཤེས་རང་གི་མཚན་ཉིད་ཀྱིས་མ་
གྲུབ་བཞིན་དུ། དེར་སྣང་བས་རྣམ་ཤེས་སྒྱུ་མ་ལྟ་བུར་མངོན་སུམ་དུ་མཐོང་བ་ལྷའི་དེ་ཁོ་ན་ཉིད་ཡིན་པས། དེ་ལ་རྣམ་ཤེས་མི་བསྐྱོད་པ། དེ་བཞིན་ཆུ་མཱ་མ་ཀཱི། ཞེ་སྡང་མེ་ལོང་ལྟ་བུའི་ཡེ་
ཤེས་ཞེས་བཏགས་དེའང་རྣམ་གྲངས་པའི་དོན་དམ་གནས་སྐབས་ཀྱི་སྦྱངས་འབྲས་ཡིན། མཐར་ཐུག་ལ་རྣམ་ཤེས་དང་མི་བསྐྱོད་པ་གཉིས་ཀ་བཞག་ཏུ་མེད་དེ། ཆོས་ཐམས་ཅད་རབ་ཏུ་མི་གནས་
པར་གྲུབ་པའོ། །སྦྱངས་འབྲས་མཚན་ཉིད་པ་ནི་དེ་ཡིན་ནོ། །ཅོད་པན་གྱི་དབང་ལ། རྡོར་འཕྲེང་ལས། ས་བོན་ཏཱཾ་ལས་བྱུང་བ་ཡི། །རིན་ཆེན་འབྱུང་གནས་བསྒོམས་ནས་ནི། །རི་མོ་དར་ ྚ
གླ

སོགས་ཅོད་པན་ཡང༌། །སློབ་མའི་མགོ་ལ་སྦྱིན་པར་བྱ། །ཞེས་གསུངས། ཚོར་ཕུང་དང་། ནམ་མཁའི་ང་རྒྱལ་སྦྱང་གཞི། སྦྱོང་བྱེད་རིན་ཆེན་འབྱུང་གནས་ཅོད་པན་གྱི་དབང་། སྦྱངས་
འབྲས་རིན་ཆེན་འབྱུང་གནས་དང་དབྱིངས་ཕྱུག་མ། མཉམ་པ་ཉིད་ཀྱི་ཡེ་ཤེས། རིམ་པ་བཞིན། དེ་བཞིན། ཧྲཱིཿ༔ལས་པདྨ་རྫོགས་པར་ནི། །འོད་དཔག་མེད་དུ་རྣམ་པར་བསྒོམ། །རྡོ་རྗེ་
ལག་པ་གཡས་པར་སྦྱིན། །འདུ་ཤེས་ཀྱི་ཕུང་པོ་དང༌། མེ་འདོད་ཆགས་སྦྱང་གཞི། །སྦྱོང་བྱེད་སྣང་མཐའ་རྡོ་རྗེའི་དབང༌། སྦྱངས་འབྲས་འོད་དཔག་མེད་དང་གོས་དཀར། སོ་སོར་རྟོག་
པའི་ཡེ་ཤེས། ཁཾ་ལས་བྱུང་བའི་རལ་གྲིའམ། དོན་ཡོད་གྲུབ་པ་རང་ངོ་བོ། །རྫོགས་པར་ལག་པ་གཡོན་པར་སྦྱིན། །ཞེས་པས། འདུ་བྱེད་ཀྱི་ཕུང་པོ་དང༌། རླུང་ཕྲག་དོག་སྦྱང་
གཞི༑ སྦྱོང་བྱེད་དོན་ཡོད་གྲུབ་པ་དྲིལ་བུའི་དབང༌། སྦྱངས་འབྲས་དོན་གྲུབ། སྒྲོལ་མ། བྱ་བ་གྲུབ་པའི་ཡེ་ཤེས། རྣམ་པར་སྣང་མཛད་རང་ངོ་བོ། །སློབ་མའི་མགོ་ལ་ལག་བཀབ་
སྟེ༑ །རྡོ་རྗེ་ཅན་གྱི་མིང་དབང་བསྐུར། །དེ་ལྟར་དབང་བསྐུར་བས་གཟུགས་ཕུང་ས་གཏི་མུག་སྦྱང་གཞི། སྦྱོང་བྱེད་རྣམ་པར་སྣང་མཛད་མིང་དབང་ངོ༌། །སྦྱངས་འབྲས་རྣམ་སྣང་། སྤྱན་

མ། ཆོས་ཀྱི་དབྱིངས་ཀྱི་ཡེ་ཤེས་སོ། །དེའི་ཕྱིར་འདི་སངས་རྒྱས་ལྔའི་དག་པའམ་མ་རིག་པ་ལས་ལོག་ནས་རིག་པའི་ཡེ་ཤེས་ལྔ་བསྐྱེད་པས་རིག་པའི་དབང་༄༅།
ངོ་༑ །རྒྱུད་དེ་ལས། སངས་རྒྱས་ལྔ་ནི་དག་པ་འདིས། །དབང་བསྐུར་ལྔ་ནི་ཐོབ་པར་འགྱུར། །མ་རིག་པ་ནི་བསལ་ནས་ནི། །ཡེ་ཤེས་ལྔ་ནི་ཐོབ་པར་འགྱུར། །ཞེས་འབྱུང་བས་སོ།
དབང་གིས་སྒྲ་བཤད། སྔར་མི་དབང་བ་ལ་ད་དབང་བར་བྱས་པ་དབང་ཞེས་པ་ལས་འདིར། བླ་མ་དང་སློབ་མ་རྟེན་འབྲེལ་འགྲིག་ན་སྦྱང་གཞི་སྦྱོར་ནུས་ཤིང༌། དེ་ལས་སྦྱངས་འབྲས་ཇི་ལྟ་བ་
མངོན་སུམ་དུ་བྱེད་ནུས། དེ་ལྟ་ན་དེ་ཁར་དབང་ཐམས་ཅད་རྫོགས་པ་ཡིན་ཏེ། དེ་ཡང་། རྡོ་རྗེ་རྩེ་མོར། རྡོ་རྗེ་སེམས་དཔའི་དབང་བསྐུར་བས། །ངོ་བོ་ཉིད་ཀྱི་སྐུ་རུ་འདོད། །རྡོ་རྗེ་ཆོས་ཀྱི་
དབང་བསྐུར་བས། །ལོངས་སྤྱོད་རྫོགས་པའི་སྐུ་རུ་འདོད། །རྡོ་རྗེ་རིན་ཆེན་དབང་བསྐུར་བས། །དེ་ནི་མཚན་དང་དཔེ་བྱད་དོ། །སངས་རྒྱས་ཀུན་གྱི་ཡེ་ཤེས་ཆེ།ྋ །ཁམས་མཚུངས་ཆོས་ཀྱི་
སྙིང་པོ་ཅན། །རྡོ་རྗེ་ལས་ཀྱི་དབང་བསྐུར་བས།ྋ །སྤྲུལ་པ་ཡི་ནི་སྐུ་རུ་འདོད། །གསང་བ་བཞི་ཡི་དབང་བསྐུར་བས། །རྫོགས་སངས་རྒྱས་ཀྱི་བྱང་ཆུབ་འཐོབ། །དེ་ནས་མིང་གི་དབང་བསྐུར་

བས༑ །ཐུབ་དེ་རྣམ་པར་སྣང་མཛད་འགྱུར། །ཆོས་ཉིད་ཀྱང་ནི་ཡང་དག་རྟོགས། །ཞེས་སོ། །སྦྱང་གཞི་སྦྱོང་བྱེད་སྦྱངས་འབྲས་དེ་ལྟར་ཡིན་པའི་གོ་བ་སྐྱེས་པ་ཙམ་སྣོད་རུང་སྟེ། ཕྱིས་
མངོན་དུ་འགྱུར་བར་བྱེད་ངེས་པའི་རྒྱུ་ཚོགས་གྲངས་ཚང་བ་ཙམ་དང་ལྡན་པར་སོང་བའི་ཕྱིར་ཏེ། ཚད་མ་ལས་མ་ཚང་མེད་རྒྱུ་དེ་ལ་ནི། འབྲས་བུ་གང་གིས་ཟློག་པར་བྱེད། །ཅེས་པས་སོ།
སྡོམ་པའང་དེའི་ཚེ། རིགས་ལྔའི་དམ་ཚིག་ལ་དྲང་ངེས་གཉིས་གསུངས་པའི་སྔ་མ་བསྲུང་སྟེ། དེའི་རིགས་སུ་སྐྱེས་པའི་ཕྱིར་རིགས་ཀྱི་བྱ་བ་ལས་མི་འགོང་པ་ལུགས་ཡིན་པས་སོ། །དངོས་
གྲུབ་ཀྱང་ཐུན་མོང་བ་ཙམ་སྒྲུབ་པར་བཤད་དོ། །གཉིས་པ་རྡོ་རྗེ་སློབ་དཔོན་གྱི་དབང་ལ། བུམ་པའི་བྱ་བ་གཙོ་བོར་བཏོན་པ་དང་། དམ་ཚིགས་གསུམ་འཛིན་པ་གཙོ་བོར་བཏོན་པ་གཉིས་བྱུང་
བའི་དང་པོས་བུམ་དབང་།ྋ ཕྱི་མས་སློབ་དཔོན་གྱི་དབང་ཞེས་གསུངས་ཀྱི། འབྲས་བུ་ལ་བལྟོས་ནས་ཕྱིར་མི་ལྡོག་པའི་དབང་ཞེས་བྱའོ། །ཕྱི་མ་འདི་མདོ་ལུགས་པས་མ་ངེས་པའི་རིགས་ཅན་
ཡང་སྦྱོར་བའི་ལམ་ཐོབ་པ་ན་ཕྱིར་མི་ལྡོག་པར་བཤད་པ་དང་དོན་གཅིག །དེ་ལྟར་མིང་གསུམ་ཀས་རྡོ་རྗེ་འཆང་ཆེན་པོའམ་རྡོ་རྗེ་སེམས་དཔའི་དབང་འདི་ཀ་བརྗོད། རྡོ་རྗེ་འཕྲེང་བར། ཕྱིར་མི་ ༷

༄༅། །ལྡོག་པའི་དབང་བསྐུར་ཆེ། །རྡོ་རྗེ་སེམས་དཔའ་བདག་ལ་སྩོལ། །ཞེས་འབྱུང་བས་སོ། །དབང་བསྐུར་ཚུལ་ཁྱད་པར་ཡོད་ཀྱང་ཐོབ་དོན་ལ་ཁྱད་མེད་པ་
སེམས་བསྐྱེད་ཀྱི་ཆོ་ག་དང་དེ་ལྟ་བུའོ། །འདིར། རྡོ་རྗེ་རབ་གནས་རྡོ་རྗེ་ཉིད། །ཅེས་པའི་རྡོ་རྗེ་དང་། དྲིལ་བུ་ལོང་། །ཞེས་པའི་དྲིལ་བུ། ཕྱག་རྒྱ་གསུམ། མཚོན་བྱེད་དེ་ཙམ་པར་
ཤེས་ན། མི་ཟབ་པ་བསྐྱེད་རིམ་དང་འབྲེལ་བ། བརྟག་གཉིས་ལས། ཤེས་རབ་བཅུ་དྲུག་ལོན་པ་ལ། །ལག་པ་དག་གིས་ཡང་དག་འཁྱུད། །རྡོ་རྗེ་དྲིལ་བུ་མཉམ་སྦྱོར་བས། །སློབ་དཔོན་
དབང་དུ་རབ་ཏུ་བརྗོད། །ཅེས་པ་ལྟར། རྡོ་རྗེ་འཆང་ཡབ་ཡུམ་གྱི་རྡོ་རྗེ་རྟགས་དང་དྲིལ་བུ་པདྨ་གཉིས་ཁ་སྦྱོར་དུ་བསྒོམ་པར་བརྡ་འཕྲོད་ན་ཟབ་མོ་བསྐྱེད་པ་དང་བསྐྱེད་རིམ་སྒྱུ་མའི་དབང་དུ་
འགྲོ །ཡང་སཾ་པུ་ཊར། ཧཱུྃ། རྡོ་རྗེ་གསོར་བ་མཛེས་པ་སྟེ། །སེམས་ཅན་ཐམས་ཅད་བསྒྲལ་བར་བྱ། །རྣམ་ཐར་ཆོས་སུ་བྱེད་པ་སྟེ། །སྙིང་པོ་མཆོག་གི་རྡོ་རྗེ་གཟུང༌། །ཞེས་ཐུགས་བརྗོད་
བྱ་དོན་གྱི་ཨེ་ཝཾ་དང་། དྲིལ་བུ། ཨཱཿ ཤེས་རབ་ཐབས་ཀྱི་ཆོ་ག་ནི། །འགྲོ་བ་རྣམས་ནི་སད་པའི་བདག །མི་ཤེས་འདམ་དུ་བྱིང་བ་ཡི། །སེམས་ཅན་དོན་ཕྱིར་དཀྲོལ་བར་བྱ། །ཞེས་ཐམས་

ཅད་མཁྱེན་པའི་སྐད་བརྗོད་པ་སྒྲའི་ཨེ་བཾ། ཨོཾ་ཨཱ་ལི་ཀཱ་ལི་མཉམ་སྦྱོར་བས། །མཉམ་པར་གཞག་པ་ཧཱུྃ་གི་ལུས། །ཕྱོགས་བཅུ་ཀུན་ཏུ་བསྒྲག་བྱ་སྟེ། །ཤེས་རབ་ཐབས་ཀྱི་སྒྲ་སྒྲོག་བྱ། །ཞེས་
པའི་དོན་ཁ་སྦྱར་གཟུགས་ཀྱི་ཨེ་བཾ་ཡིན་པའི་ངེས་པ་མངོན་དུ་གྱུར་ན། སྐ་གསུང་ཐུགས་ཀྱི་དམ་ཚིག་རྫོགས་པས་བུམ་དབང་དུ་དབང་བཞི་རྫོགས་པར་སོང་ཞིང་། ཆ་ཤས་ཙམ་མྱོང་བ་ལས་ནི་
དགའ་བ་དང་པོ་ཉིད་ལ་དགའ་བ་བཞིར་བྱེ་བ་དང་གནད་གཅིག་ཏུ་འགྱུར་རོ། །དེ་རིང་རྡོ་རྗེ་སློབ་དཔོན་འགྱུར། །ཞེས་དགའ་བ་ཙམ་རིག་པའི་དབང་བསྐུར་དེས་ཚོགས་ཀྱི་འཁོར་ལོ་སོགས་སྟོན་
མོ་དང༌། རབ་ཏུ་གནས་པ་དང༌། དེ་ཙམ་གྱི་དབང་གིས་གཞན་རྗེས་སུ་འཛིན་པ་དང༌། ཚོགས་པ་ལ་བཤད་པའི་རྒྱུད་སྟོན་པ་པོར་འགྱུར་བས། དེའི་ཆེད་དུ། སློབ་མ་བསྡུ་བ་ཉིད་དུ་
གྱིས༑ །ཞེས་གདམས་པ་ཡིན་ནོ། །དེ་བས་ན་འདིའི་སྦྱང་གཞི་ལུས། སྦྱོད་བྱེད་སློབ་དཔོན་གྱི་དབང༌། ལམ་བསྐྱེད་རིམ། འབྲས་བུ་སྐུ་རྡོ་རྗེ་སྤྲུལ་པའི་སྐུ་འཐོབ་པའི་སྐལ་བ་ཅན་དུ་བྱས་
པའོ༑ །དེའི་ཕྱིར་དབང་འདི་ལ་རིགས་དྲུག་ཏུ་བཤད་དོ། །གཉིས་པ་གསང་དབང་ནི། དཀྱིལ་འཁོར་དུས་འཁོར་ལས་བྷ་གར་གསུངས་འདིར་སྤྱི་མཐུན། རྡོ་རྗེ་སློབ་དཔོན་ཡབ་ཡུམ་གྱི་ལུས་

༄༅།། །དཀྱིལ། གང་གིས་བསྐུར་བ་ནི་ཕ་མ་དེ་གཉིས་ཀྱི་འཁོར་ལོ་བཞིའི་ཐིག་ལེ་གསང་བར་ཕབ་པ་དེས་བསྐུར་བས་གསང་དབང༌། ཇི་ལྟར་བསྐུར་བ། ཇི་ལྟར་འདས་
པའི་སངས་རྒྱས་ཀྱིས། །བྱང་ཆུབ་སྲས་རྣམས་དབང་བསྐྱར་ལྟར། །ཞེས་པའི་དཔེ་ནི། བརྟག་གཉིས ལས། ཐིག་ལེ་མཆོག་མ་བཀུག་ནས་ནི། །རྡོ་རྗེ་སྙིང་པོ་དབང་སྦྱིན་ལྟར། །ཞེས་པ་
ལྟ་བུ་དེ་བཞིན་བྱང་ཆུབ་སེམས་རྒྱུན་གྱིས། །དེང་འདིར་ཁྱེད་ལ་དབང་བསྐུར་རོ། །བྱང་ཆུབ་ཀྱི་སེམས་སྦྱིན་པས་དྲང་བའི་དོན་དུ་བདུད་རྩི་ལྔ་དང་སྒྲོན་མ་ལྔ་བཟའ་བ་དང༌། སྦས་པའི་དོན་དུ་
འབར་འཛག་གི་འགྲོས་ལས་ཁམས་སྒྲིབ་བྲལ་དུ་ཟ་བ་སྟེ། སྡོམ་འབྱུང་ལས། ཨེ་མ་ཧོ། ཇི་ལྟར་ཇི་ལྟར་བཟའ། །སྣང་བ་ཐམས་ཅད་སྟོང་པ་ཉིད་དུ་བཟའ། །ཨེ་མ་ཧོ། ལྷན་སྐྱེས་བདག་
ཉིད་ཆེ། །ཆོས་རྣམས་ཀུན་གྱི་ངོ་བོ་ཉིད། །ཅེས་སོ། །སྦྱང་གཞི་ཡི་གེ་དེ་ལས་མིང་ཐ་ཚིག་གིས་ལུང་སྟོན་པའི་སྒྲར་འགྱུར་བས་ངག་སྟེ། དགོངས་པ་ལུས་སྟོན་ལས། ཐུང་དུ་མ་ལུས་ངག་
ཏུ་འགྱུར། །ཞེས་སོ། །སྦྱོང་བྱེད་གསང་བའི་དབང་། དེ་ཡང་། མནྟྲ་དང་མནྜི་གསང་སྟེ་འདོན་པ་ལའོ་ཞེས་པ་ལྟར་གྱི་གསང་བ། མན་ནི་ཡིད་ཅེས་བྱ་བ་སྟེ། །ཏྲ་ནི་སྐྱོབ་པར་བྱེད་པའི་
720

དོན༑ །ཞེས་པ་ཡིད་སྐྱོབ་པའི་དོན་གྱི་སྔགས་སུའང་བཞག་གོ །རྩ་རླུང་ཐིག་ལེ་སྒོམ་པ་ལ་དབང་། སྦྱངས་འབྲས་གསུང་རྡོ་རྗེ་ལོངས་སྤྱོད་རྫོགས་སྐུ་འཐོབ་པའི་སྐལ་བ་ཅན་དུ་བྱས་པའོ།
གསུམ་པ་ཤེས་རབ་ཡེ་ཤེས་ཀྱི་དབང་ནི། དཀྱིལ་འཁོར་ནི་དུས་འཁོར་ལས། བྱང་ཆུབ་སེམས་ཞེས་གསུངས་ལ། དེ་ཡང་། རྣམ་པ་གཉིས་སུ་ཡོད་པའི་ཀུན་རྫོབ་དེ་ལ་མཛད། འདིར་ནི་
སྤྱི་མཐུན་ཕྱག་རྒྱ་མའི་བྷ་གའི་དཀྱིལ་འཁོར། བསྐུར་བའི་རྫས་ནི། ལྷ་མོ་དགའ་སྦྱིན་གནས་སྦྱིན་མ། དགའ་སྦྱིན་གཉིས་ཤོར་ཞུ་བ་ཡིན་ལ། དེ་མི་འཕོ་བར་འཆིང་ནུས་པ་གཉིས་མཉམ་པར་
གནས་པ་སྦྱིན་པ་སྟེ། དང་པོ་ནི་འདི་ཁའི་དངོས་འབྲས་ཡིན་ལ། གཉིས་པ་ནི། དེ་སྣ་ཚོགས་གཟུགས་ཅན་ཡིད་འོང་མར་མཐོང་བའི་མཐུ་སྟེ། དེས་ཕྱག་རྒྱ་ཆེན་པོ་དང་སྦྱོར་བར་སོང་བ་ཡིན་
ནོ༑ །ཁ་སྦྱར་གྱི་ཐིག་ལེ་ནོར་བུ་ནས་ཁྱེར་ཞིག་གང་གཙུག་ཏོར་རྩེར་ཁྱེར་ཞིག་པའོ། །འདིས་སྦྱང་གཞི་སེམས། སྦྱོང་བྱེད་ཤེས་རབ་མ་ལས་སྐྱེས་པའི་ཡེ་ཤེས་ཀྱི་དབང་། ཕོ་ཉའི་ལམ་སྒོམ་པ་
ལ་དབང༌། འབྲས་བུ་ཐུགས་རྡོརྗེ་ཆོས་ཀྱི་སྐུ་འཐོབ་པའི་སྐལ་བ་ཅན་དུ་བྱས་པའོ། །དེ་ལྟར་དབང་གོང་མ་གཉིས་པོ་འདི། ཇོ་བོ་ཨ་ཏི་ཤས། གསང་བ་ཤེས་རབ་དབང་བསྐུར་ནི། །དང་པོའི་

༄༅། །སངས་རྒྱས་རྒྱུད་ཆེན་ལས། །རབ་ཏུ་འབད་པས་བཀག་པའི་ཕྱིར། །ཚངས་པར་སྦྱོད་པས་བླང་མི་བྱ། །ཞེས་གསུངས་པ་དེ་ཡང་། རྡོ་རྗེ་མཁའ་འགྲོར། གང་
ཞིག་དགེ་སློང་དངོས་གནས་པ། །དེ་ལ་དེ་ཉིད་བསྟན་མི་བྱ། །ཞེས་པའི་དོན། བརྟུལ་ཞུགས་ལ་མཆོག་ཏུ་འཛིན་པ་ཁོ་ནའི་དབང་དུ་བྱས་པ་སྟེ། དེ་ལ་འདིས་བརྟུལ་ཞུགས་དེ་ཉམས་སོ་སྙམ་
འགྱོད་པར་འགྱུར་བས། གདུལ་བྱ་དེའི་ངོར་སྤང་དགོས་ཏེ། ཤེར་ཕྱིན་བཤད་པས་དགེ་སློང་མང་པོ་ཁ་ནས་ཁྲག་ཚ་བ་སྐྱགས་ཏེ་ཤི་བ་བཞིན་ནོ། །གཞན་དུ་ན་ཚོགས་ཀྱི་འདུས་པ་ལས་དགེ་
ཚྭསློང་རྡོ་རྗེ་འཛིན་པ་རྡོ་རྗེའི་སློབ་དཔོན་དུ་བཤད་པ་འབྲེལ་མེད་པར་འགྱུར་རོ། །དངོས་སུ་ཕྱག་རྒྱ་གཉིས་བསྙེན་པ་དེ་བཀག་པོ་ཡིན་ལ། ཡིད་ཀྱིས་བཏགས་པ་ཙམ་མི་འགོག་པས་ཚིག་ཙམ་གྱིས་༔
དབང་བསྐར་བ་དེ་ལའང་བྱ་བར་བྱང་ཆུབ་སེམས་དཔའི་འགྲེལ་བ་ལས་གསུངས་སོ། །དེ་ལྟར་གསུམ་པོ་རང་གི་ངོ་སྐལ་ཡས་བརྟན་གྱི་ལྷན་སྐྱེས་ཁོ་ནས་རྫོགས་ལ། དེ་ངོ་སྤྲོད་ནས་ཐིག་ལེ་གྱེན་
དུ་འདྲེན་མ་ནུས་པས་བྷ་གར་ཤོར་ན་དེ་ཁ་ནས་ལྕེས་སམ་ཀུན་རྟོག་རིགས་ན་ཉ་སྐྱོགས་སུ་བླུག་སྟེ་བཏུང་བར་གསུངས་པ། དབང་མདོར་བསྟན་ལས། འཇིག་དང་འགྱུར་དང་དེ་ནས་འཛག

ཞེས་དབང་གསུམ་གྱི་ངོ་ཏི་གསུངས་པ་དང་མཐུན་ལ། བྷ་གར་ལིངྒ་རབ་བཞག་ནས། །བྱང་ཆུབ་སེམས་ནི་སྤྲོ་མི་བྱ། །ཁམས་གསུམ་པོ་ནི་མ་ལུས་པ། །སངས་རྒྱས་གཟུགས་སུ་སྤྲོ་བར་
བྱ༑ །ཞེས་པ་ནི་ཞུ་བ་རྗེས་དྲན་དུ་བྱས་པས་དེས་དེའི་མཐའི་ལྷན་སྐྱེས་རིག་པར་འགྱུར་རོ། །དེ་ནས་བདེ་བ་རྒྱ་ཆེན་པོ་དང་སྟོང་པ་དང་འབྱོར་བའི་ལྷན་སྐྱེས་ཀྱི་བདེ་བ་དེ་ལ་ཕྱིན་ཆད་རྩལ་སྦྱོང་
བའོ༑ །བཞི་པ་ནི། དབང་མདོར་བསྟན་གྱི། དེ་ནས་འགྱུར་བ་མེད་པ་མཆོག །ཅེས་པ་ནི། གང་གི་དུས་སུ་འགྱུར་བ་མེད་པའི་བདེ་བ་དང་སྦྱོར་ནུས་ན་དེ་ཁ་དབང་བཞི་པ། དེའང་ཕལ་
ཆེར་ལ། ཡས་བརྟན་གྱི་བདེ་བ་སྟོང་པར་སྦྱར་བ་དེ་སླར་འགྱུར་མེད་དུ་བྱེད་ནུས་ན་ཁམས་ཐམས་ཅད་རང་བྱུང་གི་གྱེན་དུ་འགྲོ་བས་དེས་སྙིགས་མ་ཐམས་ཅད་ཟད་པར་བྱེད་ཅིང་དངས་མ་འཁོར་ལོ་
སོ་སོར་གང་བའི་འགྲོས་ཀྱིས་གཙུག་ཏོར་མཆོག་གྲུབ་དེར་བརྟན་པའི་སྐད་ཅིག་མཐའ་མ་སངས་རྒྱས་སུ་འཇོག་པ་ཡིན་ནོ། །དེ་བས་ན་དབང་འདི་དཀྱིལ་འཁོར་དོན་དམ་བྱང་སེམས། བསྐུར་
རྫས༑ གསུམ་པར་མྱོང་ཡང་མིང་དོན་འབྲེལ་པ་མེད་པ་ཉིད་ཀྱིས་ཐ་སྙད་དུ་དེ་སྐད་དུ་བཏགས་པ་དེ་ཡིན་པར་མ་ཤེས་པས་ཚིག་གིས་བརྡ་སྤྲོད་པ། དེ་ཡང༌། ཡེ་ཤེས་འདི་ནི་ཞེས་པ་དབང་
32

།གསུམ་པའི་མཐར་སྐྱེས་པ་དེའང་རྟོགས་དཀའ་བས་ཆེས་ཕྲ་བ་དང་། རྣམ་པ་ཐམས་ཅད་པའི་མཆོག་དང་ལྡན་པས་རྡོ་རྗེ་དང༌། དེའང་ཐོག་མ་དབུས་མཐའ་བྲལ་བས་
ནམ་མཁའི་དབྱིངས་ལྟ་བུ་དང༌། གདོད་ནས་དག་པས་རྡུལ་བྲལ། བློ་བུར་གྱི་དྲི་མས་བཏང་བས་མཐར་ཕྱིན་པ། དམིགས་པ་ཐམས་ཅད་ཉེ་བར་ཞི་བས་ཞི་བ། ཁྱོད་རང་ཡང་ནི་དེའི་
ཕ༑ རང་རིག་གིས་རྟོགས་པ་ཡིན་པའི་ཕྱིར་རོ། །འདིའི་སྦྱང་གཞི་ཡེ་ཤེས། སྦྱོང་བྱེད་དབང་བཞི་པའམ་ཤེས་རབ་ཆེན་པོའི་ཡེ་ཤེས་འདི་ཐོབ་པས་ཕྱག་རྒྱ་ཆེན་པོ་སྒོམ་པ་ལ་དབང༌། སྦྱངས་
01SHI.P
འབྲས་ཡེ་ཤེས་རྡོ་རྗེ་ངོ་བོ་ཉིད་ཀྱི་སྐ་ཐོབ་པའི་སྐལ་བ་ཅན་དུ་བྱས་པའོ། །གསུམ་པ་དམ་ཚིག་སྒྲག་པ་ནི། ཁྱོད་ཀྱིས་སྲོག་ཆགས་གསད་པར་བྱ། །སོགས་ཀྱིས་ཚིགས་བཅད་གཅིག་
སྟེ༑ དབང་གི་མཐར་དམ་ཚིག་འདི་སྒྲག་པ། འདུས་པ་དང་རྡོ་རྗེ་མཁའ་འགྲོའི་རྒྱུད་ལས་གསུངས་ཤིང༌།. རྐང་པ་རེ་རེ་དབང་གོ་རིམ་བཞིན་གྱི་དམ་ཚིག་བསྟན། འདི་ནི་སྔགས་སྡོམ་ཐོབ་པ་
མི་ཉམས་པར་བྱེད་པའི་ཕྱིར་དུ་སྟེ། དགེ་སློང་གི་སྡོམ་པ་ཐོབ་ནས་བསླབ་པ་སྒྲག་པ་བཞིན་ནོ། །གཉིས་པ་གྲོལ་བར་བྱེད་པའི་སྒྲུབ་ཐབས་ལ། བཏགས་པའི་དཀྱིལ་འཁོར་དུ་བླ་མ་སྤྲུལ་པའི་33

སྐུར་སྒྲུབ་པ། ལུས་ཀྱི་དཀྱིལ་འཁོར་དུ་བླ་མ་ལོངས་སྤྱོད་རྫོགས་པའི་སྐུར་སྒྲུབ་པ། བྷ་གའི་དཀྱིལ་འཁོར་དུ་བླ་མ་ཆོས་ཀྱི་སྐུར་སྒྲུབ་པ། བྱང་ཆུབ་སེམས་ཀྱི་དཀྱིལ་འཁོར་དུ་བླ་མ་ངོ་བོ་ཉིད་ཀྱི་ ྗ
སྐུར་སྒྲུབ་པ་དང་བཞི་ལས། དང་པོ་ལ། ཆོས་ཉིད་དེ་བཞིན་ཉིད་ཀྱི་དག་པ། ཆོས་ཅན་ལྷ་དང་ལྷ་མོའི་དག་པ། སོ་སོ་རང་རིག་གི་དག་པ་གསུམ་ལས། དང་པོ་ནི། བསྐྱེད་པའི་རིམ་པ་
ད་དང་ནི། །རྫོགས་པ་ཡི་ནི་རིམ་པ་ཉིད། །རིམ་གཉིས་མཉམ་པར་གཞག་ནས་ནི། །རྡོརྗེ་ཅན་གྱིས་ཆོས་འཆད་དེ། །ཞེས་བརྟག་གཉིས་ལས་གསུངས་པ་བཞིན་འདིར་བསྐྱེད་རྫོགས་ཟུང་
འཇུག་ཏུ་ཁྱེར་ཤེས་པ་ཞིག་དགོས་པ་ཡིན་ཏེ། དབང་བཞི་ཀས་རྒྱུད་སྨིན་པར་བྱས་ཟིན་པ་དེ་གོམས་པར་བྱ་བ་ཙམ་ཡིན་པས་སོ། །ཟུང་འཇུག་གི་དོན་ཡང་འདི་བསྐྱེད་རིམ། །འདི་རྫོགས་རིམ་
ཞེས་སྒོམ་པ་ཡ་བྲལ་དུ་མི་བྱེད་པར་རང་བཞིན་ཡོངས་སུ་ཤེས་པས་ཅི་དམིགས་ལྷར་འཆར་བ་ཞིག་སྟེ། བློ་དེའི་ངོར་གཉིས་སུ་མེད་ཅིང་གཉིས་སུ་བྱར་མེད་པའོ། །དེ་བས་ན་དེ་དག་རིམ་པ་ལྟར་
བཤད་པར་བྱའོ། །དེའང་སྐྱབས་སུ་འགྲོ་བ་བཞི་ཡུལ་ནི་བརྗོད་ཟིན་ལ། དེ་དག་གི་སྔོན་དུ། མ་ནམ་མཁའ་དང་མཉམ་པའི་སེམས་ཅན་ཐམས་ཅད། ཅེས་པ་ནི། བདག་ཉིད་གཅིག་པུ་བདེ་

པ་ནི་བྱམས་པའི་ངོ་བོ། སྡུག་བསྔལ་དང་བྲལ་བར་འདོད་པ་ནི་སྙིང་རྗེ། བདེ་བ་དང་མི་འབྲལ་བར་འདོད་པ་ནི་དགའ་བ། བདེ་སྡུག་གམ། ཆགས་སྡང་ངམ། ཉེ་རིང་དང་བྲལ་བ་ནི་བཏང་
སྙོམས༑ དེའང་བྱམས་མགོན་གྱིས། ཕྲད་དང་བྲལ་བའི་དགོངས་པ་ཅན། །མི་འབྲལ་བ་ཡི་དགོངས་པ་ཅན། །ཕན་བདེ་དགོངས་ཁྱོད་ཅེས་བཤད་པས་སོ། །སེམས་ཅན་ཐམས་ཅད་ལ་སྙིང་
སྙོམས་པར་འབྱུང་བ་དེའི་ཚེ་བྱམས་པ་ཆེན་པོ་སོགས་སུ་འགྱུར་ལ། ཚད་མེད་པ་ནི་བསམ་གཏན་གྱི་དངོས་གཞི་ཐོབ་པའི་རྒྱུ་ཁོ་ནའི་སྟེ། རྒྱུ་འདིས་གནས་སྐབས་སུ་གཟུགས་ཁམས་སུ་འཕེན་
པས༑ །འདི་ལ་ཚངས་པའི་གནས་པ་བཞི་ཞེས་ཀྱང་བྱའོ། །ཡང་ངེས་དོན་དུ་ཚངས་པ་སྒྲིབ་བྲལ་སངས་རྒྱས་ཉིད། ཅེས་པས། དེ་ཐོབ་པར་བྱེད་པས་ཀྱང་ཚངས་པའི་གནས་པ་ཞེས་བྱའོ།
དེ་དག་གི་དམིགས་པ་སེམས་ཅན་ཐམས་ཅད་ལ་བྱེད་པའི་སྟེང་དུ་ཁྱད་པར་མེད་ཀྱང༌། སེམས་ཅན་དང༌། ཆོས་དང་། དམིགས་མེད་གསུམ་དུ་འགྲོ་བ་ནི། རྒྱུད་མ་སྦྱངས་པས། སེམས་
ཅན་དང་བདེ་བ་འཇིག་རྟེན་པས་ཇི་ལྟར་ལྟ་བ་དེ་ལྟར་བཟུང་ནས་བྱམས་སྙིང་རྗེས་སྒོམ་པ་དང་པོར་སོང་། ཡང་མི་རྟག་པ་ལ་སོགས་པའི་རྣམ་པས་ཟིན་ནས་བསྒོམ་ན་བར་མ། འཁོར་གསུམ་དག་

།པའི་རྣམ་པས་ཟིན་ན་གསུམ་པར་འགྲོ །དེའི་དབང་གིས་དང་པོ་མུ་སྟེགས་པ་དང་ཐུན་མོང༌། གཉིས་པ་ཉན་རང་དང་ཐུན་མོང་། གསུམ་པ་ཐེག་ཆེན་འཕགས་པའི་༄༅།
ཞེས་བཞག་པའི་སྐབས། ཡང་སེམས་ཅན་དུ་འཛིན་པ་མ་ཟད་བར་དུ་སེམས་ཅན་ལ་དམིགས་པ། ཆོས་ལ་དམིགས་པ་མ་ཟད་བར་དུ་ཆོས་ལ་དམིགས་པ། སངས་རྒྱས་ཀྱི་ས་ནས་དམིགས་མེད་
དུ་བཞག་པ་གཉིས་ལུང་ལས་མཐོང་ངོ་། །དེ་ནས། ཨོཾ་སྭ་བྷ་ཝ་ཤུདྡྷ་རང་བཞིན་གྱིས་དག་པ་ཞེས་དང༌། སརྦ་དྷ་རྨསྭ་བྷ་ཝ་ཤུདྡྷེ་ཆོས་ཐམས་ཅད་རང་བཞིན་གྱིས་དག་པ་ཞེས་དང༌། ཨ་ཧཾ་
ངའོ༑ །དང་པོ་ནི་གང་ཟག་གི་བདག་མེད་པའི་དོན་དང་། གཉིས་པ་ནི་ཆོས་ཀྱི་བདག་མེད་པའི་དོན་དང་། གསུམ་པས་ནི་རིགས་པས་བདག་མེད་པ་རྣམ་པར་ངེས་པ་སྔར་བཏང་ནས།
དོན་རང་རིག་ཙམ་གྱིས། དེ་བཞིན་ཉིད་ལ་དམིགས་པས་ཏེ། འཕྲེང་བ་ལས། བདག་ཅེས་བྱ་བ་སྒྲ་ཡི་དོན། །གང་གིས་ཡང་དག་ཤེས་པ་ཡིས། །སྲིད་པའི་འཆིང་བས་བཅིངས་ཉིད་ནི།
ཨ་ཧཾ་འཁོར་ལོའི་བཅིང་བ་དག །དེ་ནི་ཡོངས་ཟད་གྲོལ་བའོ། །ཞེས་འབྱུང་བས་སོ། །དེ་ཡང་བརྟག་གཉིས་ལས། །ངེས་པར་དངོས་པོ་ཐམས་ཅད་ཀྱི། །དག་པ་དེ་བཞིན་ཉིད་དུ་བརྗོད།

ཅེས་སོ། གཉིས་པ་ནི། །སྔར་སེམས་བསྐྱེད་པ་དེས་རྒྱུ་བྱས། རྟོག་པ་མེད་པའི་ཏིང་ངེ་འཛིན་དེ་ལས་ཀུན་རྫོབ་ཆོས་ཅན་ལྷའི་དག་པར་བཞེད་པ། སེམས་རྣམ་པར་དབེན་པ་དུ་སོགས་སུ་
ལངས་པ་ལྟ་བུ་ཞིག་ཏུ་འདོད་ཀྱི། གནས་པ་མེད་པར་འགྱུས་པ་ལྟ་བུ་ནི་མ་ཡིན་ནོ། །དེའི་ཕྱིར་འདི་བསྐྱེད་རིམ་སྒྱ་མ་ཞེས་པ་དེར་སོང་སྟེ། སྤྱོད་བསྡུས་སུ་དེའི་མཚན་ཉིད། འཇའ་ཚོན་ལྟ་བུའི་
ལུས་དག་ནི། །དེ་ཉིད་བསྒོམས་པས་ཐོབ་པར་འགྱུར་དང་། རྣམ་པ་ཀུན་གྱི་མཆོག་ལྡན་པའི། །སྐུ་ནི་རྗེས་སུ་དྲན་པར་བསྒོམ། །ཞེས་གསུངས་པའི་དབང་གིས་སོ། །དེ་ཡང་རྩ་བའི་
མདོའི༑ ནམ་མཁའི་དཀྱིལ་འཁོར་དབུས་བསམ་པ། །གྲུ་བཞི་ལྷ་མ་པ་རབ་ཏུ་མཛེས། །སྟོང་པ་ཉིད་ཨེ་ཡིག་གི་རང་བཞིན་ཡོངས་སུ་གྱུར་པའི་ཕ་རྒྱུད་ལྟར་ན་འབྱུང་བརྩེགས་རི་རབ་ཞུ་ནས་
གཞལ་ཡས་ཁང་བསྒོམ་ལ་རྣལ་འབྱོར་མ་ལྟར་ན་ཆོས་འབྱུང་འབྱུང་བ་རིམ་བརྩེགས་རི་རབ་པདྨ་རྭ་གུར་སྟེང་འོག་ཕྱོགས་ཀུན་ཟླུམ་པོ། ནང་རྡོ་རྗེའི་བླ་བྲེ་ཕྱི་མདའི་དྲ་བ་མེ་རི་དང་བཅས་པའི་སྣ་
ཚོགས་རྡོ་རྗེ་དབུས་རྭ་དཀྱིལ་ཆ་ཆེན་གཅིག་རྩ་བ་དང་རྩེ་མོ་ཆ་ཕྲན་གཉིས། སྲིད་ཆ་ཆེན་གཉིས། རྩེ་མོ་གསུམ་པ་རའི་རྩ་བ་གཞན་གཉིས་ཀྱང་ཆ་ཆེན་རེ་བ་དཔངས་ཆ་ཆེན་གཅིག །ལྟེ་བ་ཆ་
888

༄༅། །ཆེན་བཅུ་གཉིས་གྲུ་བཞི་བརྡལ་བ་ལ། ཡེ་ཤེས་ལྔའི་རང་བཞིན་གྱི་གཞལ་ཡས་ཁང་གྲུ་བཞི། དེ་ཡང་རྩ་ཐིག་གི་ནང་གི་རྒྱ་དང་རྨང་ནས་ཏོག་གི་རྩེའི་བར་གྱི་དཔངས་
མཉམ་པ། དཔངས་ཀྱི་ཕྱེད་དུ་འོག་མའི་མདའ་ཡབ་བསླེབ་ཅིང་། འོག་མའི་གཡབས་ཀྱི་གདུང་སྣས་སྟེང་གི་ཐོག་འཕར་མ་བཏེག་པའི་སུམ་བརྩེགས། ཐོག་བར་མའི་འཕར་བའི་ཚད་སྔ་མའི་
ཕྱེད༑ རྩེ་མོ་དེའི་ཡང་ཕྱེད། རྒྱ་དེའི་འགྲོས་མཐུན། དེ་ནས་ཆ་ཕྲན་གཅིག་གི་ཕུགས་ཀྱི་སྲབ་འཐུག་ལྷག་མ་ཏོག་ཏུ་བྱས་པའོ། །སྟེང་མའི་རྒྱ་ཕུགས་ཀྱིས་འོག་མའི་ཐོག་ཁའི་ཆ་ཕྲན་གཉིས་ནོན་
པ༑ རྩིག་པ་དཀར་དམར་སེར་སྔོ་བ། འདོད་པའི་ལྷ་མོ་གནས་པའི་སྣམ་བུ་དམར་པོ་ཆ་ཕྲན་གཉིས་ཞེང་ཡར་གྱི་རྔམ་ཡང་གཅིག །དེས་སྒོ་ཁྱུད་ཀྱི་བར་གྱི་རྩིག་པ་ལ་འཁྱུད་པ། དེའི་སྟེང་ནས་
ཕ་གུའི་བར་ལ་ཆ་ཆེན་གཉིས་ཆ་ཕྲན་གསུམ། ཕ་གུའམ་རིན་ཆེན་སྣམ་བུ་ཆ་ཕྲན་གཅིག་སྟེ་སེར་པོ། །དེ་ཡང་རྩིག་པའི་ཁ་ཁྱེར་གྱི་ཕྱིར་རྒྱ་དཔངས་མཉམ་པ། འདོད་སྣམ་གྱིས་བསྐོར་བ་དེ་ཙམ་
དུ་འཁྱུད་པ། དེ་ནས་བྲེ་སྤུངས་ཀྱིས་མུན་སྣམ་མམ་དར་དཔྱངས་ཀྱི་སྣམ་བུ་ཆ་ཕྲན་གཉིས་དཔངས། དེའི་གསེར་གདུང་ལ་དྲྭ་བ་དྲ་ཕྱེད། གདུང་སྟེང་ནས་ཕྱིར་འདོད་སྣམ་ཐལ་ཙམ་ནོན་པ་བྱ་

འདབ་བམ་རྒྱ་ཕུབས་ཀྱི་སྣ་བསླེབ་པའི་ཤབ་སྣར་ཤར་བུ་དཀར་པོ་སྤྱི་བླུགས་ཁ་སྦུབ་པ་ལྟ་བུ། རྩིག་པ་དང་ཐད་མཉམ་པ་བྱ་འདབ་ཀྱི་སྟེང་ནས་གྱེན་དུ་མདའ་ཡབ་པདྨ་ཕྱེད་པའི་དབྱིབས་ཅན་དཀར་
པོ༑ རྩ་བའི་ཐིག་ནས་ཕྱིར་སྒོ་ཚད་ཕྱེད། སྒོ་ཁྱུད་དེ་ནས་ཆ་ཆེན་རེ་རེ་གཡས་གཡོད་དུ་བསྐྱེད་པ། སྒོ་ལོགས་སམ་སྒོ་འགྲམ་ཕྱིར་ཆ་ཕྲན་གཉིས། དེ་ལ་རྩིག་པས་བསྐོར་བ། དེའི་ཕྱི་མཐའ་
ནས་རྡོ་རྗེའི་ལྟེ་བའི་མཐའ་ལ་ཆ་ཕྲན་གཅིག་ལུས། སྒོ་ཁྱམས་ཀྱི་རྒྱ་ཇི་ཙམ་པ་དེའི་ཁ་ཐད་དབུས་གཡབས་ནང་ཀ་གཉིས་མ་འདིའི་ཀ་བ་བྲི་ཆ་ལ་མི་མངོན། ཨ་བྷ་ཡཱ་ཀ་བ་བརྒྱད་དང་ཡང་དག་ལྡན་
ཞེས་པའི་ཀ་བ་འདི་ལ་བཞེད་ཅིང་། ནང་གི་ཀ་བར་འདོད་པ་ལ་གནོད་བྱེད་བརྗོད། ཀ་བ་གཉིས་པོ་དེས་བྲེས་པའིགདུང་སྟེང་དུ་རྩིག་པས་གཡབས་ཀྱི་གཡས་གཡོན་གྱི་གདོང་དང་འབྲེལ་བར་
བསྐོར་བ། དེའི་སྟེང་དུ་མུན་པ་ཆ་ཕྲན་གཅིག་སྟེ། ཀླུ་བྱང་འདི་མི་བཞེད། དེའི་སྟེང་ནས་རྟ་བབས་འདེགས་པའི་གདུང་དེའི་སྣ་སྒོ་འགྲམ་གྱི་རྩིག་པའི་ཕྱིར་ཀ་བ་ཀ་རྒྱན་བྲི་ཆ་ལ་མངོན་པ། ཀ་
རྒྱན་གྱི་ཕྱི་མཐའ་དང་རྟ་བབས་དང་པོའི་རྒྱ་མཐུན། ཀ་བ་བྲི་བྱར་གཉིས་ལས་མ་མངོན་ཀྱང་འདོད་སྣམ་གྱི་ཐད་དུའང་དེ་དགོས་པས་རྟ་བབས་རེ་ལ་ཀ་བ་བཞི་བཞི་འོང༌། ཀ་བའི་དཔངས་སྣམ་བུ་

༄༅། །བཅུ་གཅིག་མ་བྱེད་ན་བྲི་བྱ་དང་མཐུན། སྡོམ་འབྱུང་ལས་གསུངས་པ་བཞིན་བཞི་བྱེད་ན་དེའི་སྟེང་དུ་ཆ་ཆེན་གཉིས་བསྣན། རྟ་བབས་སྣམ་བཞིའི་འོག་མ་ལས་སྟེངས་
ཆ་ཆུང་རེ་ཆུང་དུ་བཏང་བའི་རྩེ་མོ་དང་རྩ་བའི་མདའ་ཡབ་མཉམ་པར་བྱས་པའི་ལོགས་ལ་གླང་པོའི་རྒྱབ་ལྟ་བུའི་སྐར་ཁུང༌། སྟེང་དུ་ཆོས་ཀྱི་འཁོར་ལོ་ལ་ཆ་ཕྲན་དྲུག་ཟླུམ་སྐོར་དུ་བྱས་པ་པདྨ་ལ་
གནས་པ། དེའི་སྟེང་དུ་གདུགས། གཡས་གཡོན་གསེར་གྱི་རི་དྭགས་རུ་རུ་ཟུང་འཁོད་པ། མདའ་ཡབ་ཀྱི་རྩེར་གདུགས་རྒྱལ་མཚན་བ་དན་མེ་ལོང་མེ་ཏོག་གི་འཕྲེང་བ་ལྔ་ལྡི་སོགས་རྒྱན་ང
པ་ཚད་མེད་པ། གཞལ་ཡས་ཁང་དེའི་ནང་གི་འོག་གི་ཞལ་བ་དང་ཕྱིའི་འདོད་སྣམ་གྱི་སྟེང་ཐད་མཉམ་པ། འདོད་སྣམ་ལས་ཆ་ཕྲན་གཅིག་གིས་སྒོ་ཁྱམས་དམའ། དེའི་སྒོའི་ཐེམ་སྐས་ཀྱི་ཆ་བྱེད་
པ་ཡིན་ནོ། །ནང་གི་ཤར་དཀར། ལྷོ་སེར། ནུབ་དམར། བྱང་ལྗང་། ལྟེ་བ་མཐིང་ཁ། དེའི་ནང་དུ་པདྨའི་སྡོང་པོ་བརྩེགས་མ་དང་པོའི་ཕྱེད་དུ་བསླེབ་པ་ནས་འདབ་མ་ལྔར་གྱེས་པའི་ལྟེ་
བར་ཆ་ཆེན་གཅིག་འཕགས་པ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི། དེའི་སྟེང་དུ་པདྨ་ཟླ་ཉི་བརྩེགས་པའི་གདན་དང༌། འདབ་མ་ལྔ་ལ་མདུན་ནས་གཡས་བསྐོར་གྱིས་

གྱད༑ གླང་པོ་ཆེ། རྟ། རྨ་བྱ། ཤང་ཤང་གིས་བཏེགས་པའི་ཁྲི་ཉི་ཟླའི་གདན་དང་བཅས་པ། གཙོ་བོའི་སྐུ་ཚད་དཀྱིལ་འཁོར་གྱི་ཆ་ཆེན་གཅིག །འཁོར་ཆ་ཕྲན་གསུམ་པ། པདྨ་ལ་མུ་
ཁྱུད་རྡོ་རྗེས་བསྐོར་བའི་ལྟེ་བ་ནས་ཆ་ཆེན་གསུམ་བསྐོར་བ་རྒྱའོ། །ཕྱི་རོལ་རྡོ་རྗེའི་རྭ་རྩེའི་ཆ་ཕྲན་གསུམ་པདྨ། ཆ་ཕྲན་གཅིག་རྡོར་འཕྲེང་། འདི་གུར་ལྟ་བུར་ཕུབ་པའི་གུར་གྱིས་རྔམས། །དེའི་
ཕྱི་མེ་རི་ཆ་ཆེན་གཅིག་གིས་ཀུན་ནས་འཁོར་བའོ། །དེ་ལྟར་རྟེན་བཤད་ནས་བརྟེན་པ་ལྷ་ལ། རྩ་བའི་མདོར། སངས་རྒྱས་དཀྱིལ་འཁོར་སྦྱོར་བ་ཡིས། །བསམ་གཏན་རྡོ་རྗེ་རབ་བསྐུལ་བྱ།
ཞེས་པ་ལ། སྒྲོན་གསལ་ལས། སངས་རྒྱས་ཀྱི་དཀྱིལ་འཁོར་ནི་གསང་བ་ལྔའི་དེ་ཁོ་ན་ཉིད་ཀྱི་བདག་ཉིད་ཅན་གྱི་སྐུ་དེ་ཉིད་དེ། དེའི་བདག་ཉིད་ཅན་གྱི་སྦྱོར་བའི་ཏིང་ངེ་འཛིན་ནོ། །དེས་
བསམ་གཏན་རྡོ་རྗེ་ཞེས་བྱ་བ། རྣལ་འབྱོར་པ་རྣམས་ཀྱིས་བསམ་ཞིང་བསྒོམ་པར་བྱ་བ་ཡིན་པས་ན་བསམ་གཏན་ཏེ་མི་བསྐྱོད་པའོ། །དྲུག་པ་དང་སྦྱོར་བར་འགྱུར་བས་རྡོ་རྗེའོ། །དེས་རབ་
བསྐུལ་ཞེས་བྱ་བ་ནི་སྤྲོ་བ་དང་བསྡུ་བས་བདག་ཉིད་ཆུ་དང་འོ་མ་བཞིན་གཅིག་ཏུ་བྱའོ། །ཞེས་གསུངས་པས། རིགས་དྲུག་པའི་དཀྱིལ་འཁོར་བ་བསྟན་པ་ཡིན་ལ། དེ་ཡང་རྒྱུ་དུས་ཀྱི་བླ་མ་རྡོ་རྗེ་༔

༄༅། །སེམས་དཔའ་ཐོག་མ་དང་མཐའ་མ་མེད་པའི་ཀུན་ཏུ་བཟང་པོ་བརྟན་གཡོ་ཐམས་ཅད་ཀྱི་ཁྱབ་བདག་ཏུ་གྱུར་པ་ནི་བྱང་ཆུབ་ཀྱི་སེམས་རྡོ་རྗེའོ། །དེ་ཀ་ལ་དཔལ་མཆོག་
དང་པོའི་སྐྱེས་བུ་དང༌། དང་པོའི་སངས་རྒྱས་དང༌། བདེ་བར་གཤེགས་པའི་སྙིང་པོ་སོགས་སུ་གསུངས་ཏེ། དང་པོ་ནི། རང་གི་སེམས་རྒྱུད་དྲི་མས་གོས་མ་མྱོང་བ་དེའོ། །དེ་ཐུགས་རྗེ་
ཆེན་པོའི་རང་བཞིན་དུ་གྱུར་པའི་དབང་གིས་ཁམས་གསུམ་གྱི་སྲིད་པ་ན་འགྲོ་བའི་དོན་མཛད་པའི་ཕྱིར་ཧཱུཾ་ཡིག་དེ་ལས་བླ་མ་རྡོ་རྗེ་འཆང་ཆེན་པོར་བཞེངས་པ་ནི་འབྲས་བུ་སྤྲུལ་པའི་སྐུ་སྟེ། ཆོས་ཀྱི་
འཁོར་ལོ་སྐོར་བ་ལ་སོགས་པ་ནི་དེ་ལ་རག་ལས་པའི་ཕྱིར་རོ། །དེའང་སྟོང་པ་ཉིད་རྣམ་པ་ཐམས་ཅད་པའི་མཆོག་དང་ལྡན་པ་དེ་རྡོ་རྗེ་སྙེམས་མའམ་རྡོ་རྗེ་ཕག་མོ་ལ་སོགས་པའི་ཡུམ་དུ་སྤྲུལ་
ཏེ༑ བཅོམ་ལྡན་འདས་ལ་འཁྱུད་པ་ནི། སྟོང་པ་ཉིད་དང་སྙིང་རྗེ་མི་ཕྱེད་པར་སྟོན་པའི་བརྡའོ། །རྩ་བའི་བྱང་ཆུབ་ཀྱི་སེམས་རྡོ་རྗེ་དེའ ང་ལྡོག་ཆས་རྣམ་པར་དབྱེ་ན་ཡེ་ཤེས་ལྔར་འགྲོ་
བཞིན༑ རིགས་ཀྱི་ཁྱབ་བདག་འདི་ཁའི་རྣམ་པར་རོལ་པ་ལས་རིགས་ལྔར་གྱེས་པ་ཤེས་པར་བྱ་བའི་ཕྱིར་གཙོ་བོའི་སྐུ་གསུང་ཐུགས་ཡོན་ཏན་འཕྲིན་ལས་ཀྱི་གནས་ནས་ཨཾ་ལ་སོགས་པའི་ཡི་གེ་ཡེ་

ཤེས་ལྔའི་རང་བཞིན་སྤྲོས་ནས་རིགས་ལྔ་བསྐྱེད་ལ། ཡེ་ཤེས་དེ་དག་ཀྱང་བདེ་སྟོང་ཁ་སྦྱོར་ཡིན་པས་རང་རང་གི་སྟོང་པའི་ཆ་ཡུམ་དུ་བསྟན་པ་ཡིན་ནོ། །དེ་ལྟར་ཡང་སཾ་པུ་ཊར། སྟོང་པའི་རྡོ་
རྗེ་ཅན་གཅིག་ལས། །རིགས་ནི་རྣམ་པ་ལྔར་འགྱུར་རོ། །དང༌། ཀུན་སྤྱོད་ལས། དེ་ན་ཧེ་རུ་ཀ་དཔལ་རྒྱུད། །སེམས་ནི་དྲི་མེད་ཡིན་པར་བཤད། །དག་པའི་ཆོས་ཀྱི་སྤྲུལ་པ་ནི། །ཕག
མོའི་གཟུགས་སུ་བསྟན་པ་ཡིན། །ཐབས་དང་ཤེས་རབ་སྦྱོར་བ་ལས། །དེ་ཉིད་དང་ནི་ཐམས་ཅད་བྱུང༌། །ཞེས་གསུངས། དེ་ལྟ་བུའི་རྟེན་དཀྱིལ་འཁོར་ཡང་འཇའ་ཚོན་གྱིས་མཚོན་པའི་རིན་
པོ་ཆེའི་རང་བཞིན་དུ་བསྒོམ་ཀྱི། རགས་པའི་ཁམས་མ་ཡིན་ཞིང་། ལྷར་སྣང་ཡང་གདོས་བཅས་སུ་མེད་པ། དེ་ལྟར་བསྐྱེད་ནས་སྐུ་གསུང་ཐུགས་བྱིན་གྱིས་བརླབ། ཡེ་ཤེས་པ་དགུག་ཅིང་
བསྟིམ་མོ། །དེ་ནས་རྩ་བའི་མདོར། རྡོ་རྗེ་དཀྱིལ་འཁོར་བསམ་གཏན་གྱིས། །འཁོར་ལོ་ཅན་ཀུན་གཞུག་པར་བྱ། །དང༌། སློབ་དཔོན་སྙིང་གར་རབ་བསྒོམས་ནས། །ཞེས་པའི་སྒྲོན་
གསལ་དུ། རྡོ་རྗེ་ཅན་ནི་མི་བསྐྱོད་པའི་དཀྱིལ་འཁོར་རོ། །དེ་ལྟར་ལྷ་རྣམས་འགོད་པའི་རིམ་པ་བསྟན་པ་སྟེ། དེ་དང་རྡོ་རྗེའི་དཀྱིལ་འཁོར་བསྒོམས་པས་འཁོར་ལོ་ཅན་ཀུན་ཞེས་བྱ་བ་དཀྱིལ་

།འཁོར་གྱི་ལྷ་རྣམས་གཞུག་པར་བྱ་ཞེས་བྱ་བ་སྟེ། གཞུག་པར་བྱ་ཞེས་པས། མདུན་དུ་རྩ་བའི་བླ་མ་ཉིད་སྔར་གྱི་ཆོ་གས་བསྐྱེད་པ་དེ་ལ་བྱིན་གྱིས་བརླབ་པ། ཡེ་༄༅།
ཤེས་བསྟིམ་པ། དེ་ལ་དབང་བསྐུར་བ་ཡང་བྱ། དེ་ནི་འདིའི་རྩ་ཚིག་ལ། ཞིང་དང་ཞེས་པའི་དོན། བསམ་པ་ནི། སྣང་གྲགས་རིག་གསུམ་ལྷ་སྔགས་ཏིང་ངེ་འཛིན་དུ་ཤེས་པར་འདོད་ནས་
ལུས་ངག་ཡིད་རགས་པ་ལ་གནད་དུ་བསྣུན་པ་བསམ་པ། དངོས་པོ་ནི། རྩ་བའི་མདོར། མཆོད་པའི་ཆོ་ག་དེ་ཉིད་ཀྱིས། །བློ་དང་ལྡན་པས་རྟག་ཏུ་བྱ། །མཆོད་པའི་ཆོ་ག་རྒྱས་པ་ནི་རྣལ་
འབྱོར་དབང་ཕྱུག་གིས་མཛད་པའི་བླ་མ་མཆོད་པའི་ཆོ་ག་ཡོན་ཏན་ཀུན་འབྱུང་བཞིན་ནམ། མདོར་བསྡུ་ན། མཎྜལ། ཡན་ལག་བདུན་པ་དང་བསྟོད་པས་བསྟོད་པ་ཡིན་ནོ། །རྩ་བའི་
མདོར༑ དབང་བསྐུར་བ་ནི་བརྩམ་པར་བྱ། སོགས་སྔར་བཤད་པ་བཞིན་གྱིས་དབང་བླང་བར་བྱའོ། །ཐམས་ཅད་ཆོ་ག་བཞིན་དུ་དབབ། ཅེས་པ་སྒྲོན་གསལ་ལས། དེའི་འོག་ཏུ་རྣམ་པར་
སྣང་མཛད་ལ་སོགས་པའི་སངས་རྒྱས་དང་། བྱང་ཆུབ་སེམས་དཔའ་གསུམ་གྱི་ཞེས་བྱ་བ། ཨཾ་ལ་སོགས་པ་ཡི་གེ་གསུམ་སྲོག་དང་རྩོལ་བར་གནས་པས་ཆོ་ག་བཞིན་དུ་དབབ་པར་བྱ་

སྟེ༑ སློབ་མའི་མགོ་ལ་རྡོ་རྗེར་གྱུར་པ་དབབ་ཅིང་བབས་པར་བསམ་མོ། །ཞེས་གསུངས་པས། བླ་མ་སྤྲལ་པའི་སྐའི་གསོལ་འདེབས་ཀྱི་རིམ་པས་གསོལ་བ་གདབ་པ་སྟེ། རྩ་ཚིག་
ལས༑ གཅིག་ཏུ་བསྒྲིལ་ནས་གསོལ་བ་ཐོབ། །ཅེས་པའི་དོན། འདོད་པའི་དངོས་གྲུབ་ཞུས་ནས་བདག་ལ་བསྟིམ། དེ་ནས་ལྷའི་རྣལ་འབྱོར་རེག་པའམ་མཐོང་དུ་རུང་བ་ཙམ་དུ་གསལ་བར་མ་
གྱུར་གྱི་བར་དུ་ནན་ཏན་དུ་བྱའོ། །དེ་ལྟར་ལུས་ལ་དམིགས་པས་དུབ་ན་སྔགས་ཀྱི་བཟླས་པ་བྱའོ། སྔགས་ནི་མཚན་ཉིད་པ་དང་རྒྱུ་མཐུན་པ་གཉིས། དང་པོ་ནི་དེ་ཁོ་ན་ཉིད་ཀྱི་ཡེ་ཤེས་རང་ཡིན་
ལ༑ གཉིས་པ་ནི་དེ་ཁོ་ན་ཉིད་དམ་ལྷ་ཚོགས་སྐལ་བར་བྱེད་པ་སྟེ། རྡོ་རྗེ་གུར་ལས། མཁའ་འགྲོ་མ་དང་རང་བཙུན་མོ། །མངོན་སུམ་དུ་ནི་བྱ་བའི་ཕྱིར། །སྔགས་ནི་སྙན་གསན་འབེབས་
པར་བརྗོད། །དཔེར་ན་སྐྱེས་བུ་ལ་ལ་ཞིག །སྐད་ཀྱི་ང་རོས་བོས་པ་ན། མངོན་སུམ་དུ་ནི་འོང་བར་འགྱུར། །དེ་བཞིན་དེ་བཞིན་གཤེགས་ཀུན་གཤེགས། །ཞེས་སོ། །དེ་ལ་འདིར་སྙིང་
པོ༑ འཁོར་སྔགས་འདོད་ན་ས་བོན་ནོ། །དེ་ལ་དུབ་ན་འོད་ཟེར་གྱི་སྤྲོ་བསྡུ། དེ་ནས་དཀྱིལ་འཁོར་དང་དཀྱིལ་འཁོར་བ་བསྡུས་ཏེ་གཙོ་བོ་ཡབ་ཡུམ་གྱི་ང་རྒྱལ་འཛིན། གོང་མའི་དམིགས་པ་ལ་

「 ༄༅། །སེམས་ཟིན་པོ་ཞིག་མ་བྱུང་བར་དུ་ཕྲ་ཐིག་མི་སྟོན་དེའི་ཚེ་དེ་ནས་ཡོངས་སུ་བསྡོ་བ་བརྗོད། རྗེས་ཀྱི་སྤྱོད་ལམ་རྣམས་ལ་གཞན་དོན་གྱི་བསམ་པས་འཇུག་པར་བྱའོ།
བརྟག་གཉིས་ལས། ཕྱིས་ནས་རེ་རེའི་དབྱེ་བ་ཡིས། །ལྷ་རྣམས་ཀྱིས་ནི་བརྗོད་པར་བྱ། །ཞེས་སོ། །གསུམ་པ་སོ་སོ་རང་རིག་གི་དག་པ་ནི། ཇི་སྐད་གསུངས་པའི་ཕྲ་མོའི་རྣལ་འབྱོར་དེ་ནི་
སྙིང་གའི་སྣ་རྩེའི་སྒོམ་པ་ཡིན་པས། དེ་བསྒོམས་པས་ལུས་འདར་བ་སྟེ། རླུང་འཁོར་ལོར་འདུ་ཞིང་སྙིང གའི་རྩ་མདུད་ལ་ཐོ་འཕོག་པ་རྩའི་རྟག་ཡིན། བསྐྱོད་པ་ནི་འབས་འབུན་འདེད་པ་ལྟར་
སྲོག་རྩོལ་གྱི་མདུད་པ་ནས་འཇུག་པ་རླུང་གི་རྟགས་ཡིན། གཡོ་བ་ནི་དེ་ལས་བདེ་བ་བསྐྱེད་པ་ཐིག་ལེ་གཡོ་བ་ཐིག་ལེའི་རྟགས་ཡིན། འབེབས་པ་ནི་དེ་ལས་རྣམ་པར་མི་རྟོག་པར་འགྱུར་བས་
སེམས་གནས་པའི་རྟགས། འཕར་བ་ནི་སྟོང་གཟུགས་ལ་སོགས་པ་འབྱམ་ཀླས་པས་རྩ་ཐིག་རླུང་དངས་པའི་རྟགས་སོ། །དེ་ནས་རྩ་ཨ་བ་དྷཱ་ཏཱི་བསྒོམས་ནས་དེར་རླུང་སེམས་བཅིངས་ན་རྟགས་
ཐམས་ཅད་དེར་འཆར་ཞིང་རྩ་འཁོར་མཐོང༌། དེ་ནས་ཐིག་ལེའི་རྣལ་འབྱོར་བརྟན་པས་རྩ་རླུང་གཉིས་ཐིག་ལེས་བྱིན་གྱིས་བརླབས་པས་ཤིན་ཏུ་སྦྱངས་པའི་བདེ་བ་དང་ལྡན་ཏེ་བསམ་གཏན་

འཐོབ༑ དེའི་རྒྱུས་ལུས་ལྷར་དག །ངག་སྔགས་སུ་དག །ཡིད་ཏིང་ངེ་འཛིན་དུ་དག་པས། ལྷ་ཞལ་ཕྱག་ཇི་ལྟར་བསྒོམ་པ་བཞིན་གཞན་ལ་མངོན་སུམ་དུ་སྟོན་ནུས། སྔགས་ཀྱིས་ཚིག་བྱིན་
གྱིས་རློབ་ནུས།ྋ མི་ལ་རས་པ་བཞིན་བེམ་པོའི་བྲག་རྟ་ལྟར་ཞོན་ནས་རྒྱུག་ནུས་པ་སོགས་འབྱུང་ཞིང་། ཐུན་མོང་གི་གྲུབ་པ་བརྒྱད་འཐོབ། སྔགས་ཀྱི་སྐུ་སྙིགས་མའི་ཁམས་ཟད་ནས་དངས་མ་
འཇའ་ཚོན་གྱི་རྣམ་པ། འོག་མིན་པའི་རྟེན་དང་སྐལ་པ་མཉམ་པ་ཞིག་ཏུ་འགྱུར་ལ། དེ་ནས། ཀུན་ནས་ཕྱག་དང་ཞབས་ལ་སོགས། །ཀུན་ནས་སྤྱན་དང་དབུ་དང་ཞལ། །ཀུན་ནས་སྙན་ལྡན་
འཇིག་རྟེན་ན། །ཀུན་ཏུ་ཐམས་ཅད་གཡོགས་ནས་བཞུགས། །ཞེས་དཔལ་འཁོར་ལོ་སྡོམ་པ་སོགས་ལས་བཤད་པ་བཞིན། སྣ་ཚོགས་གཟུག་བརྙན་འོད་གསལ་བ་ཉིད་དུ་གྱུར་པས་ན། བརྟག་
གཉིས་ལས། རང་རིག་དག་གིས་དག་པ་སྟེ། །དག་པ་གཞན་གྱིས་རྣམ་གྲོལ་མིན། །ཡུལ་གྱི་དངོས་པོ་དག་པའི་ཕྱིར། །རང་གི་རིག་པ་བདེ་བའི་མཆོག །ཅེས་སོ། །དེས་སྐུ་རྡོ་རྗེ་སྤྲུལ་
པའི་སྐུ་ཐོབ་པ་སྟེ། དེའི་ཕྱིར་རྩ་བའི་མདོར། འདི་ཡིས་སེམས་ཅན་ཐམས་ཅད་ལ། །ཕན་བཞེད་བྱང་ཆུབ་ཐོབ་འགྱུར་ཞིང༌། །དངོས་གྲུབ་ཐམས་ཅད་རྨད་བྱུང་ཆེ། སྐུ། འགྲུབ་པར་

༄༅། །འགྱུར། ཞེས་པས་བསྟན་ནོ། །དེ་བས་ན་འདི་གསང་བ་འདུས་པ་ནས་རིམ་པ་གསུམ་པར་གསུངས་པའི་བསྐྱེད་རིམ་སྒྱ་མ་སྒོམ་པ་དང་མཐུན། འདིར་དེ་བུམ་
དབང་གི་ལམ་དུ་འཇོག་ལ། དེར་ནི་གསང་དབང་གི་ལམ་དུ་གསུང་སོ་སྙམ་ན། དཔལ་དུས་ཀྱི་འཁོར་ལོ་ནས་བདག་བྱིན་རླབས་རིལ་པོ་བུམ་དབང་གི་ལམ་དུ་བཞག་པ་དང་མཐུན་པས་འགལ་བ་
།།གཉིས་པ་ལུས་ཀྱི་དཀྱིལ་འཁོར་དུ་བླ་མ་ལོངས་སྤྱོད་རྫོགས་པའི་བསྒྲབ་པ་ལ། རྒྱུད་ཀྱི་རིམ་མེད་དོ། །སྔ་མ་ནི་རིམ་གྱིས་པའི་དབང་དུ་མཛད་ནས་གོ་རིམ་དེ་ལྟར་གསུངས་པ་ཡིན་ནོ།།
པ༑ སྔགས་ཀྱི་རིམ་པ། ཡེ་ཤེས་ཀྱི་རིམ་པ། གསང་བའི་རིམ་པ་བཞི། དང་པོ་ནི། བསྒོམ་པ་སྔ་མ་དེས་སྣ་ཚོགས་གཟུགས་སྤྲུལ་པའི་སྐུར་བཞག་པ་དེ་ཙམ་མཇལ་ཡང་འཇའ་ལུས་སུ་བྱེད་
མ་ཐུབ་ན་བསྒོམ་པ་འདི་ལ་འཇུག་སྟེ། སྔ་མ་ནི་སྣང་གྲགས་རིག་གསུམ་ལྷ་སྔགས་ཏིང་ངེ་འཛིན་དུ་བལྟ་བ་སྟེ། བརྟག་གཉིས་ལས། ྋ བསྐྱེད་པའི་རིམ་པའི་རྣལ་འབྱོར་གྱིས། །བརྟུལ་ཞུགས་
ཅན་གྱིས་སྤྲོས་པ་བསྒོམ། །ཞེས་གསུངས་སོ། །དེ་ལྟར་བསྒོམ་པའང་ལྷ་དེ་ལྟ་བུ་ཞིག་དངོས་པོའི་གནས་ཚུལ་ལ་གྲུབ་ནས་དེ་ལྟར་སྒོམ་པ་མ་ཡིན་ཏེ་ཡིན་ན་དེ་ཁར། བཞིན་ལག་ཁ་དོག་རྣམ་པ་

ནི༑ །བསྐྱེད་པ་ཙམ་གྱིས་རྣམ་པར་གནས། །ཞེས་ཅི་སྟེ་གསུང་། འོ་ན་དེ་ལྟར་བསྒོམས་ནས་ཅི་བྱ་ཞེ་ན། ཐལ་བྱུང་གི་སྟོང་རྐྱང་དུ་བལྟ་བ་དང༌། ཐ་མལ་གྱི་སྣང་བ་ཟློག་པའི་ཕྱིར་ཏེ། གུར་
ལས༑ གལ་ཏེ་སྟོང་པ་ཐབས་ཡིན་ན། །དེ་ཚེ་སངས་རྒྱས་ཉིད་མི་འབྱུང༌། ཞེས་དང༌། སངས་རྒྱས་ང་རྒྱལ་རྣལ་འབྱོར་གྱིས། །སངས་རྒྱས་ཉིད་ནི་འགྲུབ་པར་འགྱུར། །ཞེས་དང་། ཐ་
མལ་རྣམ་རྟོག་གཞོམ་དོན་དུ། །སྒོམ་པ་གོམ་པར་རབ་ཏུ་གྲགས། །ཞེས་གསུངས། དེ་ཐ་མལ་གྱི་རྣམ་རྟོག་གཞོམ་ནུས་པ་ནི། དེ་ལ་གོམས་ན་འདི་དང་དེ་རིགས་མི་མཐུན་པའི་ཕྱིར། དེ་
ལྟར་སྣང་བ་འགག་པའི་ཕྱིར་རོ། །དེ་འགགས་ན་འདི་ནི་ཡུན་རིང་པོར་གོམས་པའི་ཤུགས་ལས་མ་བྱུང་བས་གློ་བུར་བཟློག་སླ་བ་སྟེ། བཟློག་སྒོམ་རྟོག་པ་རྙིང་པ་ལ། །གཉེན་པོ་རྟོག་པ་གསར་
པ་ཐོང༌། །དང༌། རྣམ་རྟོག་ཉིད་ཀྱིས་རྣམ་རྟོག་འཇིག །ཅེས་ཆོས་རྗེས་གསུངས་པ་དེའོ། །ལྷ་སྡགས་དེ་ལྟར་ལྟ་བ་ཟློག་རྒྱུ་མིན་ན། སྤྲོས་པ་རྨི་ལམ་ལྟར་བྱས་ནས། སྤྲོས་པ་ཉིད་ཀྱང་སྤྲོས་
མེད་བྱེད། །ཅེས་སྔར་གྱི་བརྟག་གཉིས་ཀྱི་ལུང་འཕྲོར་གསུངས་པ་དོན་མེད་དོ། དེ་བས་ན་སློབ་དཔོན་རྡོ་རྗེ་དྲིལ་བུ་པས། འགྲོ་བ་འདི་དག་རང་བཞིན་གྱིས། གྲུབ་པའི་དཀྱིལ་འཁོར་

༄༅། །གཉིས་མེད་པའོ། །བཅོས་མ་ཡིས་ནི་ངོ་བོ་གང༌། དེ་ནི་གདུལ་བྱའི་དབང་ལས་འདོད། །མཁས་པའི་བསྒྲུབ་བྱ་དེ་མིན་ཏེ། །ཡང་དག་དོན་མཐོང་གྲོལ་ཕྱིར
རོ༑ །ཞེས་དང༌། སྡོམ་བྱུང་ལས། སྐད་ཅིག་རྣམ་པའི་རྣལ་འབྱོར་གྱིས། །རྫོགས་པའི་རིམ་པ་སྒོམ་པ་ནི། །ཁམས་གསུམ་གཞལ་ཡས་ཁང་བདག་ཉིད། །སྲོག་ཆགས་རྣམས་ནི་དཀྱིལ་
འཁོར་པ། །དེ་དབུས་སྐད་ཅིག་རྣམ་པ་ཡི། །དཀྱིལ་འཁོར་བདག་པོ་རྣལ་འབྱོར་པའོ། །ཨོཾ་ཨཱཿ ཧཱུྃ་གི་སྔགས་ཀྱི་ནི། །སྐ་གསུང་ཐུགས་ཀྱི་དཀྱིལ་འཁོར་ཏེ། །ཞེས་དང༌། ཡང་། རྩ
རྣམས་དེ་དག་ཐམས་ཅད་ནི། །ལུས་ནི་དགེ་བར་བྱེད་པ་སྟེ། དེ་ཡི་ཚོགས་ལས་ཡང་དག་བྱུང་། ྋ།གོང་བུ་ལྷ་ཡི་བདག་ཉིད་དོ། །གཟུགས་ལས་འདས་པ་གོང་བུར་འགྱུར། །ཞེས་གསུངས་
པས༑ དེ་དག་གོང་བུ། དེ་ཁ་ལྷར་ཤེས་ན། ལུས་དཀྱིལ་འཁོར་དུ་གདོད་ནས་གྲུབ་པ་ལྟར་གཏན་ལ་ཕེབས་ན་ལུས་ལྷ། རླུང་སྔགས་མི་ཕྱེད་པར་མཐོང་ན་ངག་སྔགས་སུ་དང༌། སེམས་
རང་རིག་གི་གནད་ཀྱིས་དྲན་རིག་རང་བྱུང་གི་ཡེ་ཤེས་སུ་གཏན་ལ་ཕེབས་ན་སེམས་ཏིང་ངེ་འཛིན་དུ་འཆར་བས། སྔར་ལྷ་ཞེས་ཞལ་ཕྱག་གི་རྣམ་པ་ཅན་ཞིག་ལ་གཟུང་བ་དང༌། སྔགས་ཞེས་བརྗོད་

པ་ཅན་ཞིག་དང་། ཏིང་ངེ་འཛིན་ཞེས་བློས་སྤྲོ་བསྡུ་ལ་གཟུང་བ་དག་རང་ཞིག་ལ་འགྲོ་བ་ཡིན་ནོ། །ལུས་ཀྱི་དཀྱིལ་འཁོར་དེའང༌། སཾ་པུ་ཊར། ལུས་ཀྱི་དཀྱིལ་འཁོར་ཉམས་དགའ་བ། །སྒོ་
བཞི་ཇི་སྐད་གསུངས་པའོ། །རང་གི་ཡན་ལག་བརྒྱད་བྱུང་བས། །ཀ་བ་དེ་ཡིས་བསྐོར་ནས་གནས། །དངོས་པོ་ཀུན་གྱི་མཉམ་པའི་ཕྱིར། །གྲུ་བཞི་པར་ནི་རབ་ཏུ་གྲགས། །སྐུ་གསུ་
ཐུགས་ཀྱི་དངོས་པོ་ནི། །འཁོར་ལོ་གསུམ་ནི་ལེགས་པར་གསུང༌། །དང༌། རྐང་པའི་དཀྱིལ་དུ་རྩོམ་ཆེན་རླུང༌། །གཞུ་ཡི་དབྱིབས་སུ་རྣམ་པར་གནས། །སུམ་མདོ་ཡི་ནི་གནས་སུ་ནི། །དེ་
ཡི་གྲུ་གསུམ་འབར་བ་ཉིད། །ཟླུམ་པོ་རྣམ་པའི་གཟུགས་ཀྱིས་ནི། །ཆུ་ནི་ལྟེ་བར་རྣམ་པར་གནས། །སྙིང་ཀར་ཡང་ནི་ས་ཉིད་དེ། །ཀུན་ནས་གྲུ་བཞི་པ་ཉིད་དོ། །སྒལ་ཚིགས་དབྱུག་གུའི་
གཟུགས་ཀྱིས་ནི། །རི་རབ་རི་རྒྱལ་དེ་བཞིན་ནོ། །ཞེས་དང༌། རྡོ་རྗེ་འཕྲེང་བར། ལུས་ནི་གཞལ་ཡས་ཁང་དུ་འགྱུར། །སངས་རྒྱས་ཀུན་གྱི་ཡང་དག་རྟེན། །ཟུར་བཞི་པ་ཡི་མདུན་རྒྱབ་
དང་།གཡས་དང་གཡོན་གྱི་དབྱེ་བས་སོ། །སྟེང་འོག་སྒོ་ཡི་དབྱེ་བ་ཡི། །སྒོ་བཞི་ཞེས་ནི་བཤད་པ་ཡིན། །སྣ་རྩེ་བཞི་ཡི་དབྱིབས་ཀྱིས་ནི། །རྟ་བབས་བཞི་ནི་བརྗོད་པར་བྱ། །དྲ་བ་ཆུ་༅

༄༅། །བར་ཡང་དག་བཤད། །རྒྱུས་པར་གྱུར་པ་དྲ་བ་ཕྱེད། །ཆ་ནི་ཟླ་བ་ཕྱེད་པ་དང༌། །བུམ་པ་ལྟོ་བར་ཡང་དག་ཤེས། །རྗེ་ངར་བརླ་དཔུང་ལག་ངར་ནི། །ཀ་བ་
བརྒྱད་དུ་ཡང་དག་བཤད། །མིག་གི་རྣམ་ཤེས་མེ་ལོང་སོགས། །སྒྲ་ཡི་རྣམ་ཤེས་རོལ་མོ་དང༌། སྣ་ཡི་རྣམ་ཤེས་མེ་ཏོག་འཕྲེང་། །རིན་ཆེན་ཕ་གུ་ལྕེ་རྣམ་ཤེས། །ལུས་ཀྱི་རྣམ་ཤེས་རས་
འཕན་དང༌། །ཡིད་ཀྱི་རྣམ་ཤེས་རི་དྭགས་སོ། །མིག་ནི་འཁོར་ལོའི་མཚན་མ་དང༌། །རྣ་བ་ཀུན་ནས་རྡོ་རྗེ་རྣམས། །སྣ་ནི་བ་དན་དུ་ནི་བཤད། །ལྕེ་ནི་དྲིལ་བུ་རུ་ནི་བཤད། །རྔ་ཡབ་ལ་
སོགས་རྣམ་དག་པ། །ལུས་ཀྱི་ཚོགས་ཞེས་བྱ་བར་བཤད། །ཡིད་ནི་དབུས་ཀྱི་པདྨར་གསུངས། །རྣམ་རྟོག་རླུང་ནི་ཡང་དག་རྟེན། །རེ་ཁཱ་ལྔ་ནི་ཡང་དག་བརྗོད། །ཕུང་པོ་ལྔ་ནི་རྣམ་དག་
ལྔ༑ །རྣམ་དག་ཁ་དོག་ལྔ་ནི་དབྱེ། །དེ་དག་གཞལ་ཡས་ཁང་དུ་བསྒོམ། །དང༌། དེ་ཁ་གནས་སུ་གྲུབ་པ། པུ་ལི་ར་ནི་མགོ་བོར་ཤེས། །སོགས་ཀྱིས་གསུངས་སོ། །དེའང་དེ་དག་རྒྱུར་
བྱས་ནས་གཞལ་ཡས་ཁང་དུ་བསྒོམ་ན་ནི་ཁྱད་འདོན་རྒྱུ་ཅུང་ཟད་མེད། །དེས་ན་ལུས་ཀྱི་ཆ་དེ་དག་དེ་ལྟར་དུ་གནས་པ་མཐོང་བ་སྟེ། དེ་ལྟར་ན་དངོས་པོར་གནས་པ་མཐོང་བ་ཡིན་ནོ། །དེ་ལུས་

འདི་ཁ་མཐོང་བ་བཞིན་ནམ་ཞེ་ན། དེ་ནི་མིན་ཏེ། འདི་རྣམ་འགྱུར་ཡིན་པས་སོ། །འོ་ན་ཇི་ལྟར་ཞེ་ན། བདག་བྱིན་བརླབ་ཀྱི་སྒོ་ནས་སྒྱུ་མ་ཙམ་དུ་མཐོང་བ་སྟེ། དེ་ནི་དེ་དག་གི་རེ་ཞིག་པའི་
གནས་ལུགས་ཡིན་པའི་ཕྱིར་རོ། །དེའི་ཕྱིར་འདི་བདག་བྱིན་གྱིས་བརླབ་པའི་བྱེ་བྲག་གོ །འདི་ནི་རྩ་བའི་མདོའི། ནམ་མཁའི་དཀྱིལ་འཁོར་དབུས་གནས་སམ། །གྲུ་བཞི་ལྷམ་པར་རབ་ཏུ་
མཛེས༑ །ཞེས་པ་ལུས་དཀྱིལ་དུ་བཤད་པའི་དོན་ནོ། །དེ་ལྟར་རྟེན་བཤད་ནས། བརྟེན་པ་ལྷ་ལའང་། རྣམ་པར་འགྱུར་བ་རིགས་ལྔ་འམ་དྲུག་ནི་རགས་པ་སྟེ། དེ་དག་ལྷར་བཞག་པས་རིག་
ལྔའམ་དྲུག་ཡིན་པས་དེ་ཙམ་བསྟན་ལ། གོང་བ་འམ་ཕྲ་བ་གཏན་ལ་འབེབས་དུས་འདིར་འདུས་པར་རིགས་གསུམ་གཙོ་བོར་བསྟན་ཏེ་ཡེ་ཤེས་སྦས་པའོ། །མའི་རྒྱུད་ལས་དེ་ཡང་ཕྱུང་བའི་ཕྱིར་
ཡེ་ཤེས་ཀྱི་རིགས་བཞི་སྟོན་ཏེ། རྒྱུ་དུས་ན་ལུས་ངག་ཡིད་ཡེ་ཤེས་ཀྱི་ཐིག་ལེ། དེ་ཁ་བླ་མའི་སྐུ་གསུང་ཐུགས་ཡེ་ཤེས་ཀྱི་རྡོ་རྗེ་ཡིན་ཞིང་། རིགས་དྲུག་ཀྱང་སྡུད་རིམ་དུ་དེ་བཞིར་འདུ་བས་
སོ༑ །དེ་བས་ན་སཾ་པུ་ཊར། ཧེ་རུ་ཀ་ལ་སོགས་པའི་ལྷ། །རྩ་གཟུགས་མཛེས་པར་ཡང་དག་བྱུང༌། །ཞེས་གསུངས་པ་དང་། ཡང་བདེ་མཆོག་ལས་རྩ་ཡུམ་དང་ཁམས་དཔའ་བོར་བཤད་པ་༔

༄༅། །བཞིན། འདིར། ལུས་ཀྱི་དབུས་ན་རྩ་དབུ་མ། །དེ་ལའང་། གནས་པ། ཆོས་ཉིད། དོན་དམ་པའི་དབུ་མ་གསུམ་ཕྱེ་བའི་དང་པོ་ལས། རོ་རྐྱང་གཉིས་སུ་
གྱེས་ཤིང་། དེ་ལས་འཁོར་ལོ་བཞི་སོགས་ཀྱི་རྩ་སྟེ། རྒྱས་པར་རྩ་སྟོང་ཕྲག་བདུན་ཅུ་རྩ་གཉིས། དེ་ཐམས་ཅད་བྱེད་ལས་ཀྱི་སྒོ་ནས་སོ་སོར་བཞག་པ་མ་གཏོགས་དོན་དབུ་མ་རང་ཡིན་ནོ།
དེའི་ཕྱིར་དེ་དག་གི་བྱེད་ལས་དག་པས་ན་རྩ་ཐམས་ཅད་དབུ་མར་འགྲོ །དེ་ཕན་རྣམ་པར་རྟོག་པ་དང་བཅས་པའི་རླུང་རགས་པ་དུས་སྦྱོར་བཅུ་གཉིས་ཀྱི་བདག་ཉིད་དུ་ཉིན་ཞག་ཕྲུགས་གཅིག་ལ་ཉི་ཁྲི་
གསུམ་
ཆིག་སྟོང་དྲུག་བརྒྱ་རྒྱུ། དེ་ནས་དེ་ལྟར་མི་རྒྱུ་བར་མཉམ་པར་འབབ་པས་ན་ཐམས་ཅད་ཀྱང་ཡེ་ཤེས་ཀྱི་རླུང་། དེ་བཞིན་ཁམས་ཐིག་ལེའི་ཚོགས་ཀྱང་དེ་ཕན་རྣམ་པར་འགྱུར་བ་བསྟེན་པས་སུམ་ཅུ་
རྩ་དྲུག་ལ་སོགས་པ་ཡོད་ལ། དེ་ནས་འགྱུར་བ་མི་བསྟན་པའི་ཕྱིར་དངས་མར་འགྲོ་བ་ཡིན་ནོ། །དེ་བས་ན་སྤྱིར་རྩ་གསུམ་འབྲེལ་བ་ལ་འཁོར་ལོ་དྲུག་ཡོད་ཀྱང་འདིར་བསྟན་པ་ནི་འཁོར་ལོ་བཞིར་
སྡུད་པ་སྟེ། སྟོང་པ་དང་ཡེ་ཤེས་ཀྱི་ཁམས་ཐམས་ཅད་ལ་ཁྱབ་པས་ལོགས་སུ་བཀར་མི་དགོས་སོ། །འོན་ཀྱང་བསྒོམ་པའི་ཚེ་གནས་པ་ལྟར་དབུ་མ་སྤྱི་བོ་ནས་སྨིན་མཚམས་སུ་ཟུག་པ་དེར་རྩ་

གསུམ་འབྲེལ་བ་དང༌། རོ་རྐྱང་དེ་ནས་ཀྱང་རིང་བ་སྣ་སྒོར་ཟུག་པ། འོག་ཏུ་ལྟེ་བ་ནས་མར་སོར་བཞིར་དེ་གསུམ་འབྲེལ་བ་བསྒོམ་ལ། དེ་ནས་ལམ་སོ་སོར་གྱེས་པ་ནི་འདིར་བཏང་སྙོམས་སུ་
བཞག་གོ །དེས་ན་དེའི་རྩ་གསུམ་འབྲེལ་བའི་ཡིག་གཟུགས་ཡུམ་དང༌། ནང་དུ་མི་ཤིགས་པ་འོད་ཀྱི་ཐིག་ལེ། ཤིན་ཏུ་ཕྲ་བའི་རླུང༌། དངས་མའི་རྩ། ལེན་པའི་རྣམ་ཤེས་གང་དུ་བཏགས་
ཀྱང་ཆོག་པ་དེ་དག་གི་ཐིག་ལེ་དེ་ཀ་བླ་མ་ཡིན་པས་དང༌། འདབ་མའི་ཡིག་གཟུགས་ཀྱང་པད་འདབ་ལ་ཡི་གེ་འགོད་པ་ལྟ་བུ་མ་ཡིན། འོ་ན་གང་ཞེ་ན་སྦུབས་ཀྱི་ནང་དུ་ཁམས་དེ་ལྟར་གནས་
པའོ༑ །དེ་བས་ན་དེ་དག་ཀྱང་དཔའ་བོར་གྲུབ་པའོ། །ལྟེ་འོག་དོན་ལ་གསང་གནས་ཀྱི་མདུད་པ། དེར་ཨ་ཤད་རྡོ་རྗེ་ཕག་མོ། དེ་ལ་མེ་རི་ཞེས་པའང་ཆོས་མཚུངས་ཀྱིས་བཞག་པ་སྟེ། གང་
དང་མཚུངས་ན་རྟ་གདོང་གི་མེ་དང་ངོ༌། །ཇི་ལྟར་མཚུངས་ན་དེས་རྒྱ་མཚོ་མ་ལུས་ཟ་བ་ལྟར་དུ་འདིས་ཕུང་ཁམས་མ་ལུས་པ་ཟ་བས་ཡིན་ནོ། །ཀྵ་ཡིག་གདན་དུ་བྱས་པ་ཞེས་པའི་གདན་ནི་ཁམས་
ཀྱི་དོན་ནམ་དབྱིངས་ཀྱི་དོན་ཡིན་པས། དཔལ་དུས་ཀྱི་འཁོར་ལོར། ཟུང་བདུན་གྱི་ས་བོན་རྫོགས་པའི་མཇུག་ཏུ་ཀྵ་ཡིག་སྨོས་པའི་དགོས་པ། ཟུང་གི་ས་བོན་དབྱངས་ཡིག་སུམ་ཅུ་སྨོས་པ་དེ་

༄༅། །ཐམས་ཅད་འདུས་པ་ལས་ཧཾ་དུ་འགྱུར་བའི་བཞི་བཀོད་པ་ཡིན་ལ། ཧཾ་དང་ཀྵ་ཡིག་ཟུང་དུ་སྦྱོར་ཤེས་པའི་དོན་དུ་ཀྵ་ཞེས་སྨོས་ཏེ། ཟུང་དེ་དག་ཐབས་ཤེས་སུ་འགྲོ་
ཚུལ་ནི་ཨེ་ཝཾ་ཇི་ལྟ་བ་བཞིན་ནོ། །དེ་ལྟར་ན་དབྱངས་ཐམས་ཅད་ཧཾ་དང་། གསལ་བྱེད་ཐམས་ཅད་ལས་ཀྵ་ཞེས་སྒྲུབ་པའི་དོན་འདིར་ཡང་སྟེ། དབུས་སུ་ཨ་ཤད་དེ་ཉིད་དོ། །དེ་ལྟར་བཤད་པ་
མེད་ན་དངོས་ཟིན་ལ་ཧཾ་གསལ་བྱེད་དང་། ཨ་ཤད་དབྱངས་སུ་ཡོད་པས་རྡུལ་གསལ་བྱེད་དང༌། ཁུ་བ་དབྱངས་སུ་བཤད་པ་དང་འགལ་བ་ལྟར་སྣང་བ་དེ་མི་འགལ་བར་སྒྲུབ་པའི་ཆེད་དུའོ།
དེ་ནི་རྩ་བའི་མདོའི། སངས་རྒྱས་དཀྱིལ་འཁོར་སྦྱོར་བ་ཡིས། །ཞེས་པའི་དོན། དེ་ནས་ཏིང་ངེ་འཛིན་རླུང་འཇུག་གནས་ལྡང་གསུམ་གྱི་གསལ་བཏབ་སྟེ། ལྡང་བའི་ཚེ་ག་ས་སྐོར་དུ་གསལ་
བཏབ༑ འཇུག་པའི་ཚེ་གཡོན་སྐོར་དུ་གསལ་བཏབ། དེའི་རྒྱུ་མཚན་ཡང༌། རླུང་ཕྱིར་སྤྲོ་བ་བསྐྱེད་པ་འཁོར་བའི་རླུང༌། གཡས་རོ་མའི་བྱེད་ལས་སུ་ཡོད་པས་རྩ་དེ་ཁ་སྟེང་དུ་བལྟ་བས་སྟེང་
སྒོ༑ ནང་དུ་འཇུག་པ་སྡུད་པ་མྱ་ངན་ལས་འདས་པའི་རླུང་། གཡོན་རྐྱང་མའི་བྱེད་ལས་སུ་ཡོད། རྩ་དེ་ཁ་འོག་ཏུ་འཕྱང་བས་འོག་སྒོ། ·དེའི་ཕྱིར་སྡོམ་འབྱུང་ལས། རླུང་ནི་འཁོར་བའི་སྟེང་

དུ་བགྲོད། །མྱ་ངན་འདས་པའི་འོག་ཏུ་བགྲོད། །དེ་ནི་རྩ་ཚིག་ལས་གསུངས་པའི་ཞིང་ལུས་དཀྱིལ་ངོས་མ་གསལ་བཏབ་པའོ། །གཉིས་པ་སྔགས་ཀྱི་རིམ་པ་ནི། རྩ་བའི་མདོར། བསམ་
གཏན་རྡོ་རྗེས་རབ་བསྐུལ་བྱ། །ཞེས་པ་ནི། དེ་ལྟར་ལུས་ཀྱི་རྟེན་རྩ། ངག་གི་རྟེན་རླུང་། ཡིད་ཀྱི་རྟེན་ཐིག་ལེར་ཤེས། དེའི་གནད་དུ་བསྣུན་སའི་རྩ་བའང་། དང་པོ་དབུ་མ། གཉིས་པ་
ཡེ་ཤེས་ཀྱི་རླུང་། གསུམ་པ་དངས་མའི་ཐིག་ལེར་ཤེས་ནས་དེ་དག་ལ་གནད་དུ་བསྣུན་པས་རྟེན་གསུམ་དག་པར་བཞེད་པ་ནི་འདིར། རྩ་ཚིག་གི་བསམ་པ་ཞེས་པ་དེ་ཡིན། ལུས་བྱེད་
ཆིངས༑ ངག་སྲོག་རྩོལ། དབང་གསང་གནས་ཀྱི་བུམ་ཅན་ཏེ། སྟེང་དང་འོག་ཏུ་རྒྱུ་བའི་རླུང༌། །ཁ་སྦྱར་དུ་ནི་ཡིད་ཀྱིས་བྱ། །ཞེས་པའོ། །རྩ་བའི་མདོར། མཆོད་པའི་ཆོ་ག་དེ་ཉིད་
ཀྱི༑ །བློ་དང་ལྡན་པས་རྟག་ཏུ་བྱ། །ཞེས་པས། ཡིད་ཐིག་ལེ་ལ་དམིགས་པས་མཆོད་རྫས་གཏུམ་མོ་ཡེ་ཤེས་ཀྱི་མེས། མཆོད་ཡུལ་བླ་མ་དང་རྒྱལ་བ་རབ་འབྱམས་གཉིས་སུ་མེད་པའི་ཡེ་
ཤེས་ཀྱི་རྩ་དང་ཐིག་ལེ་མཆོད་པས། མཆོད་ཡུལ། མཆོད་རྫས་མཆོད་པར་བྱེད་པ་པོ་ཐམས་ཅད་བླ་མའི་ཡེ་ཤེས་ཀྱི་རོལ་པ་རང་གི་སེམས་ཀྱི་བདག་ཉིད་དེ། མདོ་ནས་བཤད་པའི་ཏིང་ངེ་འཛིན་

།ཇི་སྙེད་པ་ཐམས་ཅད་སྔགས་ཀྱི་ཏིང་ངེ་འཛིན་ཐུན་གཅིག་གི་ནང་དུ་ངོ་བོ་གཅིག་ཅིང་ཁྱད་པར་མི་འདྲ་བའི་ཆ་ནས་གསལ་བ་དང་རྫོགས་པར་ལྟ་བ་ལ་ཉམས་ལེན་དུ་བྱེད་
པའོ༑ །འདི་ནི་རྩ་ཚིག་གི་དངོས་པོར་ཞེས་པ་དེ་ཡིན། གསུམ་པ་ནི་མཛོད་སྤུ་ནས་འཐོན་པའི་ཡེ་ཤེས་ཀྱི་མེས་ཕྱོགས་བཅུའི་དེ་བཞིན་གཤེགས་པ་ཐམས་ཅད་སྙོམས་འཇུག་གིས་མཆོད་པ་ནི།
རྗེའི་དཀྱིལ་འཁོར་བསམ་གཏན་གྱི། །འཁོར་ལོ་ཅན་ཀུན་གཞུག་པར་བྱ། ཞེས་པའི་དོན། དེ་དག་སྐུ་གསུང་ཐུགས་ཡེ་ཤེས་བདུད་རྩིར་ཞུ་བ་ཡེ་ཤེས་ཀྱི་མེ་དང་གཅིག་ཏུ་འདྲེས་པར་བཟུང་ནས་
སླར་ལོག་པ་སྣ་སྒོ་ནས་གསེར་སྒོར་ཡོངས། དེས་དབང་བསྐུར་ཚུལ་ནི། རྒྱལ་དབང་རྗེས། མཚན་རྣམས་ཡོངས་རྫོགས་བླ་མའི་སྐུ། །སྤྱི་བོར་ལུས་ཀྱི་ཐིག་ལེ་ལ། །ཞུགས་ནས་བུམ་
དབང་དགའ་བའི་ཆུས། །སད་པའི་སྒྲིབ་པ་སྦྱང་དུ་གསོལ། །ལོངས་སྤྱོད་རྫོགས་པ་ཀུན་གྱི་སྐད། །མགྲིན་པར་ངག་གི་ཐིག་ལེ་ལ།ྋ།ཞུགས་ནས་གསང་དབང་མཆོག་དགའི་མེས། །རྨི
ལམ་བག་ཆགས་སྲེག་ཏུ་གསོལ། །དཔལ་ལྡན་བླ་མ་ཆོས་ཀྱི་སྐུ། །སྙིང་གར་སེམས་ཀྱི་ཐིག་ལེ་ལ། །ཞུགས་ནས་ཤེས་རབ་ཡེ་ཤེས་ཉིད། །གཉིད་འཐུག་མུན་པ་བསལ་དུ་གསོལ།

མགོན་པོ་ལྷན་ཅིག་སྐྱེས་པའི་སྐུ། །ལྟེ་བར་ཡེ་ཤེས་ཐིག་ལེ་ལ། བཞུགས་ནས་བཞི་པའི་དབང་བསྐུར་བས། །འཕོ་མེད་ཐོབ་པར་བྱིན་གྱིས་རློབས། །ཞེས་པ་ལྟར་རོ། །དེ་ལྟར་ཕྱོགས་བཅུའི་
སངས་རྒྱས་རྣམས་ཀྱི་བདུད་རྩིའི་རྒྱུན་མི་འཆད་པར་བབས་པས། ངོ་བོ་ཡེ་ཤེས་ཀྱི་དབུ་མ། རྣམ་པ་སྟོང་ཕྲག་བདུན་ཅུ་རྩ་གཉིས་ཀྱི་རྩར་ཤར་བའི་རྩ་འདབ་ཐམས་ཅད་རིམ་གྱིས་གང་བས་གཅིག་
ལ་གཅིག་བཅར་བའི་ཚུལ་གྱིས་རྩ་འདབ་ཀྱི་ཐིག་ལེ་ཐམས་ཅད་རོ་གཅིག་ཏུ་འདྲེས་ཏེ་ལུས་ཐམས་ཅད་བདེ་བའི་ཉམས་དང་ལྡན་པ་ལ་དམིགས་པ་གཏད། ལོངས་སྐུའི་གསོལ་བཏབ་བྱས་ཏེ་མཉམ་
པར་གཞག་གོ །དེ་ནི། སློབ་དཔོན་སྙིང་གར་རབ་བསྒོམས་ནས། །སོགས་ཀྱི་དོན་ནོ། །བཞི་པ་ནི་དེ་ལྟར་བསྒོམས་པས་ཁམས་འདུ་བ་རྣམ་པ་གསུམ་འབྱུང་ཞིང་རྩ་རླུང་ལ་དྲོད་
རྙེད༑ རྟགས་དང་རྟགས་ཅན་གྱི་ཏིང་ངེ་འཛིན་ལ་རྩལ་སྦྱོང་ཅིའ ང་ནུས། སྒོ་དགུའི་རྒྱུ་བ་དག །ཞི་བ་ཅན་གྱི་འགག་པ་འཐོབ། །དེས་ཁམས་ཐམས་ཅད་དངས་མའི་འཇའ་ལུས་སུ་འགྲོ་བ་ཡིན་
ནོ༑ །གང་འདོད་པ་ཡི་འབྲས་བུ་ནི། །གསུང་གི་དངོས་གྲུབ་འགྲུབ་པར་འགྱུར། །ཞེས་པའི་ཕྱིར་རོ།། །།གསུམ་པ་བྷ་གའི་དཀྱིལ་འཁོར་དུ་བླ་མ་ཆོས་ཀྱི་སྐུར་སྒྲུབ་པ་ལ། བདག་གིས་༴

༄༅། །བཟང་པོ། གཞན་གྱི་བཟང་པོ། དུས་ཀྱི་བཟང་པོ། ཡེ་ཤེས་ཀྱི་བཟང་པོ་བཞི་ལས། དང་པོ་ནི། བྷ་གའི་དཀྱིལ་འཁོར་ཡང་རྣམ་པ་གཉིས་ཏེ། རང་ལུས་
ཐབས་ལྡན་གྱི་ཚེ་གསང་གནས་ཀྱི་རྩ་མདུད་གྲུ་གསུམ་དང༌། གཞན་ཕྱག་རྒྱ་མའི་པདྨ་སྟེ། ངེས་བརྗོད་བླ་མ་ལས། འཁོར་ལོ་བདེ་མཆོག་སྡོམ་པ་ཡི། །དཀྱིལ་འཁོར་མཆོག་གི་དེ་ཉིད་ནི།ཤི
ཧེ་རུ་ཀ་དཔལ་ཡེ་ཤེས་ཆེ། དང༌། །ཕག་མོའི་ལུས་ལས་བྱུང་བ་ཡི། །བྷ་ག་པདྨའི་དཀྱིལ་འཁོར་རོ། །དེ་ལ་དཀྱིལ་འཁོར་འདུས་པ་སྟེ། །དཀྱིལ་འཁོར་བདེ་བའི་ཡི་གེ་སྟེ། །དཀྱིལ་
དྲུག་
འཁོར་དཔའ་བོ་རྣལ་འབྱོར་མ། །ཁ་སྦྱོར་གཉིས་སུ་མེད་པ་ཉིད། །ཅེས་དང་། སྡོམ་འབྱུང་ལས། མཐོ་རིས་ས་སྟེང་ས་འོག་ཏུ། །སྐད་ཅིག་ལ་ནི་སྐ་གཅིག་འགྱུར། །སྐད་ཅིག་རྣམ་པས་
རྣལ་འབྱོར་ཏེ། །སྐད་ཅིག་རྣམ་པས་གསང་སྔགས་སྟོན། །དཔའ་བོ་ཀུན་དང་མཉམ་སྦྱོར་བ། མཁའ་འགྲོ་དྲ་བའི་བདེ་བ་མཆོག །ཅེས་གསུངས་སོ། །དང་པོ་དེའི་ལྷ་ནི། བརྟག་གཉིས་
ལས༑ ཁུ་བའི་རྣམ་པ་བཅོམ་ལྡན་འདས། །དེ་ཡི་བདེ་བ་འདོད་མར་བརྗོད། །དེའང་རྡོ་རྗེ་མཁའ་འགྲོར། བདག་གི་དེ་ཉིད་རྡོ་རྗེ་འཛིན། །བདག་གི་དབུས་སུ་ཚུད་བྱས་ནས། །འཁོར་ལོ་

ཅན་ཀུན་བསྡུ་བར་བྱ། ཞེས་པ་ནི། རྗེས་སུ་ཆགས་པས་རྩ་སྟོང་ཕྲག་བདུན་ཅུ་རྩ་གཉིས་བསྐུལ་བས་ཕུང་ཁམས་སྐྱེ་མཆེད་ཀྱི་དེ་བཞིན་གཤེགས་པ་ཐམས་ཅད་བསྡུས་ནས་ཞུ་བའི་ཐིག་ལེར་རོ་
གཅིག་པ་གསང་བའི་འཁོར་ལོར་འབེབས་པ་དཔའ་བོ་ཡིན་ལ། ཐམས་ཅད་རྡོ་རྗེའི་རང་བཞིན་དུ། །བྱས་ནས་དེ་ཚེ་རྣམ་པར་བསྒོམ། །དེར་རང་རིག་ཏུ་བརྟན་པར་བྱས་ནས་སྟོང་གཟུགས་སུ་སྤྲོ་
བ་ཡུམ་སྟེ། ཐབས་ཤེས་རབ་ཀྱི་དབྱེ་བས་རིགས་གཉིས་སོ། །ཕྱི་མ་ཇི་ལྟར་སྒྲབ་པ་ནི། །བྱེད་པ་བཅིང་བའི་སྦྱོར་བ་ཡིས། །ས་གསུམ་པོ་ནི་བསྒྲུབ་པར་བྱ། །ཞེས་འདུས་པར་གསུངས་པའི་
ཚུལ་འདིས་སོ། །འདི་ནི་འཛིན་པའི་ཚུལ། །དེ་ནས་འདྲེན་དང་འགྲེམས། མཐར་རླུང་ཅི་ཙམ་ནུས་པ་བསྒོམ་པའི་བར་རོ། །འདི་ནི་རང་ལུས་ཐབས་ལྡན་ནོ། །གཉིས་པ་གཞན་གྱི་བཟང་པོ་
ནི༑ དགའ་བ་དང་པོ་དཔའ་བོ་ཉིད། །མཆོག་ཏུ་དགའ་བ་རྣལ་འབྱོར་མ། །ཞེས་པ་རྡོ་རྗེ་མཁའ་འགྲོར། འཁོར་ལོ་ཅན་ཀུན་བསྡུས་ནས་ནི། །བཙུན་མོའི་བྷ་ག་བདེ་ཆེན་སྤྲོ། །ཞེས་པ་པདྨ་
ཅན་ལ་སོགས་པའི་བུ་མོ་ལེགས་པར་སྦྱངས་པའི་པདྨའི་ཟེ་བ་བུ་གར་བླངས་ནས་དབུ་མ་གཉིས་མཉམ་པར་སྦྱར་ཏེ་སྔར་བཞིན་གྱི་ཞུ་བ་གསང་གནས་ནས་རྡོ་རྗེའི་རྩེར་ཕབ་པའི་ཡས་བརྟན་གྱི་དགའ་བ་

༄༅། །ཐམས་ཅད། འདིར་དགའ་བ་དང་པོར་བཞག་པ་དེ་ཡིན་པས་ཐབས་སོ། །དེར་ནི་དཀྱིལ་འཁོར་ཀུན་ཏུ་བྲི། །ཞེས་པ། དེ་ནས་ཤེས་རབ་ཀྱི་རྡུལ་དེར་ལྷུང་བ་ཆེས་
བདེ་བ་ཆེ་བའི་ཕྱིར་མཆོག་ཏུ་དགའ་བའི་མིང་ཅན་རྣལ་འབྱོར་མའོ། །དེས་བྷ་གའི་དཀྱིལ་འཁོར་དུ་བླ་མ་ཡབ་ཡུམ་སྙོམས་པར་འཇུག་པ་ནི། དཀྱིལ་འཁོར་བ་སྟེ་སྐབས་འདིའི་མཆོད་པའི་ཞིང་ནི་དེ་
ཡིན་ནོ། །རྩ་བའི་མདོའི། ནམ་མཁའི་དཀྱིལ་འཁོར་དབུས་གནས་སམ། །གྲུ་བཞི་ལྷམ་པ་རབ་ཏུ་མཛེས། །འདིར་གྲུ་བཞི་ནི་ཁ་ལ་གྲུ་གསུམ་རྩ་བའི་གྲུ་གཅིག་སྟེ་ཕུར་བུ་ས་ལ་བཏབ་པ་ལྟ་
བདུན་
བུར་ཡོད་པས། རྣམ་པར་ཐར་པའི་སྒོ་གསུམ་དང༌། འདུས་མ་བྱས་པའི་རྣམ་པར་ཐར་པ་ཁྱབ་བྱེད་དུ་བྱས་པས་ཆོས་ཀྱི་འབྱུང་གནས་ཞེས་བྱ་སྟེ། ཆོས་ཐམས་ཅད་ཀྱི་རྩ་བ་ཡིན་པའི་ཕྱིར་རོ།
སངས་རྒྱས་དཀྱིལ་འཁོར་ནི། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་ཐུགས་རྡོ་རྗེ་བཙུན་མོ་རྣམས་ཀྱི་བྷ་ག་ལ་བཞུགས་སོ། །ཞེས་པའི་དོན་གྱིས་སོ། །འཁོར་བར་
འཁོར་བའི་རྩ་བ་འཛག་པ་ཡིན་པར་རིག་ནས། དེ་འཆིང་བར་འདོད་པ་ནི་འདིའི་བསམ་པ། དངོས་པོ་ནི་དེ་སོ་སོ་རང་རིག་པའི་ཡེ་ཤེས་ཀྱིས་རིག་པ། སྤྱི་སྐད་ན་ཆགས་པ་འཁོར་གསུམ་ཡོངས་

དག་ཏུ་གཏོང་བ་དེ་ཁོ་ན་ཉིད་ཀྱི་མཆོད་པ་སྟེ། ཡིད་ནི་ནང་དུ་ཆུད་པ་ཡིས། །འདོད་པའི་དངོས་གྲུབ་བསྒྲུབ་པར་བྱ། །ཞེས་བདེ་མཆོག་རྩ་རྒྱུད་ལས་གསུངས་པའི་ཕྱིར། རྡོ་རྗེའི་དཀྱིལ་འཁོར་
བསམ་གཏན་གྱི། །སོགས་ཚིགས་བཅད་གཅིག་གི་དོན། གསུམ་པ་དུས་ཀྱི་བཟང་པོ་ནི། བསམ་གཏན་རྡོ་རྗེས་རབ་བསྐུལ་བྱ། །ཞེས་པའི་དོན། མཆོག་མཐའ་དགའ་བྲལ་དང་པོར་ནི། །
མུན་པ་ལ་ནི་མར་མེ་ལྟར། །ཞེས་པས། ཡས་བརྟན་གྱི་ལྷན་སྐྱེས་འཆར་ས་ཆོས་མཆོག་མཐའ་མའི་སེམས་རྟེན། དེ་ཚུན་ཆགས་པའི་ཕྱོགས་ལོངས་སྐུའི་ཐིག་ལེ། འཕོས་ན་སྤྲུལ་སྐུའི་ཐིག་
ལེ་ཡོང་རྒྱུ། འདིར་དེར་མ་སོང་བའི་མཉམ་པར་གནས་པའི་སྐབས་ཡིད་ཐིག་ལེ་དག་པ་ཆོས་ཀྱི་སྐུ་ཡིན་པས་སོ། །དེ་ལ་བླ་མ་ཆོས་སྐུ་མངོན་གྱུར་ཏུ་མཇལ་བ། དེའང་རྡོ་རྗེ་མཁའ་འགྲོར།
བཞིན་ཤེས་རབ་སྙོམས་ཞུགས་པའི། །ཡང་དག་སྦྱོར་དང་ལྡན་པ་ཡིས། །དེ་བཞིན་གཤེགས་པའི་གཙུག་ཏོར་དཀར། །ཡིད་ནང་ཆུད་པ་དེ་ཡིས་སྤྱད། །མཆོག་ཏུ་དགའ་བ་སྤྲོ་བ་ཡི། །
གནས་སྐབས་སུ་ནི་མཉེས་པར་འགྱུར། །ཞེས་གསུངས་སོ། །བཞི་པ་ཡེ་ཤེས་ཀྱི་བཟང་པོ་ནི། དེ་དང་མཇལ་བའི་མོད་ལ། ལྕགས་མེས་གདུངས་པ་ལ་གསེར་འགྱུར་གྱི་རྩིས་རེག་པ་ལྟ་

༄༅། །བུར། ཕལ་པའི་ཁམས་ཐམས་ཅད་དྭངས་མར་འགྲོ་ཚུལ་ནི་ཁམས་དེ་འོག་ཏུ་འཕོ་བ་མེད་པར་བརྟན་ནས། དེར་མི་སྡོད་པར་རང་བྱུང་གི་གྱེན་དུ་གཤེགས་
པས༑ ལྟེ་བར་ལུས། སྙིང་གར་ངག །མགྲིན་པར་ཡིད། སྤྱི་བོར་ཡེ་ཤེས་ཀྱིཐིག་ལེ་སྒྲིབ་པ་དང་བྲལ་བས་བུམ་དབང་སོགས་དབང་བཞི་ཐོབ་པ་ཡིན། འདིའི་སྒྲིབ་པ་ནི་སྤྱི་སྐད་ལ་བག་
ཆགས་ཞེས་པའི་ཤེས་བྱའི་དྲི་མ་དེ་དག་པའོ། །འདི་ནི་སློབ་དཔོན་སྙིང་གར། ཞེས་པའི་སྙིང་ག་བྷ་གའི་སྙིང་ག །སངས་རྒྱས་ཐམས་ཅད་ནི། དེའི་ནང་གི་ཐིག་ལེ་དབང་བསྐྱར་མཁན་ནོ།
འདིའང་བདེན་པ་གསར་མཐོང་གི་དབང་དུ་བྱས་པ་ཁོ་ནའི་བཤད་པ་ཡིན་ལ། མཐོང་ཟིན་གོམས་པར་བྱ་བའི་ཕྱག་རྒྱ་ལ་རྟེན་པ་ལ་ནི་དང་པོ་ཉིད་ནས་རང་རིག་གིས་འཛག་མེད་དུ་རྟེན་པར་བྱེད་ནུས་
སོ༑ །འདིའི་ལྷན་སྐྱེས་ཀྱི་ཁྱད་དགའ་ཚུན་ནི་ལམ་བཀར་བཞག་གོ །དེའི་ཕྱིར་འདིར་དེ་གསུམ་གྱིས་དབང་བཞི་པ་ཐོབ་ཀྱང་མཐར་མ་ཕྱིན། འཕོ་བ་བཅུ་གཉིས་ཀྱིས་ཕྲ་བའི་རླུང་དབུ་མར་ཐིམ་པ་
ལ་ཟུག་པ་ཡིན་ནོ། །འདི་དུས་དབུ་མ་དེའི་འཁོར་ལོའི་མདུད་པ་དགྲོལ་བའང་མ་རིག་པ་མདུད་པར་བྱས་པ་དེ་གྲོལ། འཛག་མེད་ཀྱི་འགྲོས་ཀྱི་རིམ་པ་བཞིན་གང་བའོ། །དེ་བས་ན་འདིར་ཆོས་

སྐུའི་གསོལ་བ་བཏབ་སྟེ་འཁོར་གསུམ་དག་པའི་ངང་དུ་འབྱམ་ཀླས་པར་བྱའོ། །ལས་དང་པོ་པ་ལ་ནི་དུས་འདིར་ཡས་བརྟན་གྱི་ལྷན་སྐྱེས་ཙམ་དུ་སོང་ནས་རྩོལ་བས་བྱང་ཆུབ་ཀྱི་སེམས་འཕོ་མེད་དུ་
བྱ་དགོས་ལ། དེའི་ཚེ་བཅུད་པགས་པ་ལ་འདུས་པ་སྐྲག་མདངས། ཤ་ལ་འདུས་ན་ཤ་ལོ་ལེགས་ཀྱི་ལྗང་བ་བཞིན་སྐྱེ། རྩ་ལ་འདུས་ན་དབང་པོ་དྭངས། ཤེས་པ་གསལ། རུས་ལ་འདུས་ན་
སྟོབས་ཆེ། རྒས་སྲ། མཐར་ནི་ངེས་པར་དངས་མ་ལ་འདུ་སྟེ། དེ་ནས་འོད་གསལ་མཚན་ཉིད་པ་འཆར་རོ།། །།བཞི་པ་བྱང་ཆུབ་སེམས་ཀྱི་དཀྱིལ་འཁོར་དུ་བླ་མ་ངོ་བོ་ཉིད་ཀྱི་སྐུར་སྒྲུབ་པ་
ལ༑ བདག་གི་གདན། གཞན་གྱི་གདན། རྣལ་འབྱོར་གྱི་གདན། དེ་ཁོ་ན་ཉིད་ཀྱི་གདན་བཞི་ལས། དང་པོ་ནི། སྔར་གྱི་དེས་བླ་མ་ཆོས་སྐུ་མཇལ་མཐར་མ་ཕྱིན་པ་ལའང་འདི་སྟོན་
ལ༑ དེའི་ཚེ་ལམ་བཀའ་མཐར་ཕྱིན་ནའང་དངོས་གྲུབ་ཆེན་པོའི་སྟོན་པའོ། །བྱང་ཆུབ་སེམས་ཀྱི་དཀྱིལ་འཁོར་ནི། མངོན་བརྗོད་བླ་མ་ནས། ཡང་དག་ཀུན་སྒོམ་ལས་འདས་པ། །རྟོག་དང་
རྟོག་མེད་རྣམ་པར་སྤངས། །ཕྱི་མོ་ཐིག་ལེ་ལས་འདས་པ། །དེ་ནི་དཀྱིལ་འཁོར་མཆོག་ཡིན་ནོ། །ཞེས་པ་དང༌། སྡོམ་འབྱུང་ལས། སྣ་ཚོགས་དེ་བཞིན་ཉིད་བདག་མེད། །ཐབས་ནི་སྙིང་

༄༅། །རྗེའི་སྟོབས་ཡིན་ཏེ། ཟུང་དུ་འཇུག་པ་རྣམ་རྟོག་བྲལ། དཀྱིལ་འཁོར་སྙིང་པོ་མཆོག་ཡིན་ནོ། །དེ་ཀ་ལྷ་སྟེ། བརྟག་གཉིས་ལས། སྤྲོས་པ་མེད་པའི་རང་བཞིན་
3 ལ༑ ། ལྷ་དང་སྔགས་ནི་ཡང་དག་གནས། །ཞེས་གསུངས་སོ། །དེ་བས་ན་སྔར་གསུམ་པ་ཞུ་བདེ་ལ་དམིགས་པས་འོད་སྣང་ཙམ་ཡོད་པའི་ཕྱིར་ད་དུང་ཕྲ་བའི་གོང་བུར་སོང༌། དམིགས་པ་ཉེ་
བར་མ་ཞི། འདིར་དེ་ཞི་བར་བྱེད་པ་ལ་མཐར་ཐུག་གམ་རང་བཞིན་དེ་ཀ་བསྟན་ཏེ། སྡོམ་འབྱུང་ལས། གོང་བུ་ལས་འདས་ལྷ་ཉིད་དེ། །དེ་ཕྱིར་བསམ་མི་ཁྱབ་སྦྱོར་བས། །དེ་བཞིན་ཉིད་
དགུ་
བདག་ཀུན་ཏུ་འགྲོ །ཞེས་སོ། །འདི་ལ་གསང་བ་ཆེན་པོ་རིགས་གཅིག་པའི་ཐ་སྙད་བཏགས། དོན་རྟེན་འདི་བརྟེན་པ་འདི་བརྗོད་དུ་མེད་པར་མཉམ་པ་ཉིད། བྱང་ཆུབ་ཀྱི་སེམས་རྡོ་རྗེའི་ངང་
ཚུལ་ཇི་ལྟབ་མཐོང་བ་ཡིན་ནོ། །དེ་ཀ་ཇི་ལྟ་བ་མཁྱེན་པའི་ཡེ་ཤེས་ཞེས་བྱ་ལ། འདི་ཁ་འདིར་ཞིང་ངོ་། །གཉིས་པ་གཞན་གྱི་གདན་ནི། དེའི་ཚེ་སྣང་རྒྱ་ཞིག་ཡོད་པ་ན་རྣལ་འབྱོར་པ་ལ་མི་སྣང་
བ་ཅི་ཡང་མེད་པས་ཐམས་ཅད་གཟིགས་པ་དེ་ཁ་ཇི་སྙེད་པ་མཁྱེན་པ་ཞེས་བྱ། གཟིགས་པའང་སྔ་མ་དང་ཐ་དད་དུ་མེད་པས་དག་པ་རབ་འབྱམས་ཞེས་བྱའོ། །གཉིས་སུ་མི་བྱ་གཅིག་ཏུ་བྱ་བ་117

སྟེ༑ །རིགས་དང་བྱེ་བྲག་དག་ཏུ་མ་འབྱེད་ཅིག །ཅེས་པས་བསམ་པའང་དེ། མ་དག་ས་བདུན་པོ་པ་དེ་དག་ལ་རྗེས་ལ་སྒྱུ་མ་ཙམ་སྣང་རྒྱུ་ཡོད། དག་ས་གསུམ་ནས་མེད་པས། དེ་དག་ནང་
ཏིང་ངེ་འཛིན་གྱི་སྣང་བ་ཁོ་ནའི་མཐུ་ལ་སངས་རྒྱས་ལ་ཆོས་ཉན་སེམས་ཅན་གྱི་དོན་བྱེད་པ་སྟེ། ཚུལ་འདིས་བདག་གི་སྨོན་ལམ་རྫོགས་པར་བྱེད་ཅིང་གདུལ་བྱའང་སྨིན་པར་བྱེད་ལ། གང་དུ་
འཚང་རྒྱ་བའི་ཞིང་དེ་འང་སྦྱོང་བ་ཡིན་ནོ། །དེའི་ཕྱིར་སེམས་དཔའ་འདི་མན་ལོངས་སྐུའི་གདུལ་བྱར་བཞག་ཅིང༌། དེའི་ལོངས་སྐུའང་རྡུལ་གཅིག་གི་སྟེང་ན་རྡུལ་སྙེད་པའི་སངས་རྒྱས་གྱི་ཞིང་
སྣང་བ་དེ་ལྟ་བུ་རྡུལ་ཐམས་ཅད་ཀྱི་སྟེང་དུ་ཡིན་པས་སོ། །འདིར་རྡུལ་ཞེས་པའང་བེམ་པོར་གྱུར་པ་མ་ཡིན་ཏེ། ཏིང་ངེ་འཛིན་ལ་དེ་ལྟར་སྣང་བ་སྟེ་ཟད་པར་ས་སྒོམ་པ་ལས་སྣང་བ་བཞིན་
ནོ༑ དེའང་བདེ་མཆོག་གི་རྒྱུད་ལས། ལོངས་སྤྱོད་རྫོགས་པའི་ལུས་ཅན་དུ། །གང་ཚེ་སྒྲུབ་པ་པོ་གྱུར་པ། །དེ་ནས་མཉམ་པར་གཞག་པ་ལས། །ལོངས་སྤྱོད་རྫོགས་པར་ང་རབ་སྨྲ།
ཞེས་གསུངས། དེ་བཞིན་དུ་སྤྲུལ་པའི་སྐུའི་ཞིང་རྣམས་ཀྱང་རྡུལ་རྫས་སུ་གྲུབ་པ་མ་ཡིན་ཏེ། རྣལ་འབྱོར་པའི་སེམས་སྣང་ཡིན་པས། དེར། སྤྲུལ་པ་པོ་ཡི་ལུས་ཅན་དུ། །གང་ཚེ་སྒྲུབ་པ་པོ་118

།གྱུར་པ། །དེ་ཚེ་སེམས་དེ་རྩེ་གཅིག་ལ། སྤྲུལ་པའི་སྐུ་ཡང་ང་སྨྲ་སྟེ། །ཞེས་གསུངས་པ་དང༌། ཆོས་འཕགས་ཀྱིས་རྟག་ཏུ་ངུས་མཐོང་བའི་སངས་རྒྱས་དེ་དག་༄༅།
གང་ནས་ཀྱང་མ་འོངས། གང་དུའང་མ་སོང་བར་བཤད་པ་བཞིན་ནོ། །གསུམ་པ་རྣལ་འབྱོར་གྱི་གདན་ནི། དེའི་ཚེ་རྣལ་འབྱོར་བས། རང་རིག་མཱ་མ་ཀཱི ར་བྱས་ཏེ། །པདྨར་རྡོ་རྗེ་ཅན་བཅུག་
ནས༑ །ཞེས་གུར་ལས་གསུངས་པའི་བསྒྲུབ་པ་བརྩམ་སྟེ། ཏིང་ངེ་འཛིན་གྱི་རོལ་མོའི་ཕྱག་རྒྱ་མ་བསྟེན་ནས་སྙོམས་པར་འཇུག་པ་ཕྱག་རྒྱ་དང་རང་རྒྱུད་གཅིག་པའི་ཕྱིར་རྣལ་འབྱོར་གྱི་གདན་
ཐབས་དང་ཤེས་རབ་སྙོམས་འཇུག་པ། །རྣལ་འབྱོར་དེ་བཞིན་གཤེགས་པས་གསུངས། །ཞེས་པས་སོ། །དེ་བས་ན་དངོས་གྲུབ་ཆེན་པོའི་ཉེར་རྒྱུའི་ཕྱག་རྒྱར་ས་བཅུ་མ་བཤད་པའི་
དགོངས་པའང་འདིས་ཤེས་སོ། །བཞི་པ་དེ་ཁོ་ན་ཉིད་ཀྱི་གདན་ནི། དཀར་ཆ་མས་བརྟན་པའི་འགྲོས་ཀྱིས་གཙུག་ཏོར་གང་བ་དང༌། དམར་ཆ་ཡས་བརྟན་པའི་འགྲོས་ཀྱིས་རྐང་མཐིལ་ཁྱབ་པ་
༈ དང་༑ གཙུག་ཏོར་བལྟར་མི་མངོན་པ་རྫོགས་པ་དང༌། སྦ་བ་སྦུགས་སུ་རིལ་ནུབ་པ་རྩ་རླུང་ཐིག་ལེ་འཛག་མེད་ཀྱི་འགྲོས་བཞི་གཉུག་མ་ཕྱག་རྒྱ་ཆེན་པོའི་ཀློང་དུ་ཐིམ་པ་སྟེ། འདི་ཀ་འབྲས་བུའི་

དབང་བཞི་སྟེ། ལུས་ངག་ཡིད་དང་རྣམ་པར་ཤེས་པ་ཐམས་ཅད་ཀྱི་དག་པ་ཡིན་པས་དང༌། ངོ་བོ་ཉིད་ཀྱི་དག་པས་དག་པ་གཉིས་ལྡན་ནོ། །དེའ ང་ས་ར་ཧས། ནམ་ཞིག་སྦྱོར་བཞི་གནས་
གཅིག་ལ་ནི་ཞུགས་པ་ན། །བདེ་ཆེན་མཆོག་དེ་ནམ་མཁའི་ཁམས་སུ་མི་ཤོང་ངོ༌། །ཞེས་གསུངས་སོ། །དེ་མི་སློབ་པའི་དབང་ཕྱུག་བརྒྱད་དམ་ཁ་སྦྱོར་ཡན་ལག་བདུན་ལྡན་གྱི་རྡོ་རྗེ་སློབ་དཔོན་
ཆེན་པོ་ཐོབ་པ་ཡིན་ནོ། །དེ་ནི་རྩ་བའི་མདོའི། །འདི་ཡིས་སེམས་ཅན་ཐམས་ཅད་ལ། ཕན་བཞེད་བྱང་ཆུབ་ཐོབ་འགྱུར་ཞིང༌། །དངོས་འགྲུབ་ཐམས་ཅད་རྨད་བྱུང་ཆེ། །སྐུ་གསུང་ཐུགས་ནི་
འགྲུབ་པར་འགྱུར། །ཞེས་པས་བསྟན་པ། ལམ་རིམ་པར་བགྲོད་པ་སྔར་སྐུ་རྡོ་རྗེ་སོགས་སུ་བཞག་པ་ནི་རྣམ་གྲངས་པ་དང་འདི་མཐར་ཐུག་གོ། །།གསུམ་པ་གྲོགས་དམ་ཚིག་ནི། ས་མ་ཡ་
ཞེས་པས་མི་འདའ་བས་དམ་ཚིག་ཏུ་བཞག་ཅིང༌། ཅུང་ཟད་གཡོས་ན་རྣམ་པར་རྟོག་པར་འགྱུར་བས་འཁོར་བ། དེས་ལྟུང་བར་སོང་སྟེ་ཕྱིར་མ་བཅོས་ན་རྣལ་མའི་ལམ་སོར་ཆུད་པར་མི་འགྱུར་བ་
ཡིན་ནོ། །དེའང་བླ་མའི་དམ་ཚིག་ཁོ་ན་གཅེས་པ་སྟེ། དེ་ཉམས་ན་དངོས་གྲུབ་མི་ཐོབ་པས་རྩ་ལྟུང་བཅུ་བཞི་དང་པོར། ྋདངོས་གྲུབ་སློབ་དཔོན་རྗེས་འབྲང་གསུངས། །དེ་བས་དེ་ལ་བརྙས་པ་

༄༅། །ནི། །རྩ་བའི་ལྟུང་བ་དང་པོར་བཤད། །དང༌། བརྟུལ་ཞུགས་ཀྱི་ཚེ་དམ་ཚིག་གཞན་རྣམས། དམ་ཚིག་སྡོམ་ལས་རྣམ་པར་གྲོལ། །ཞེས་བསྲུང་མི་དགོས་
ལ༑ མནར་མེད་ལ་སོགས་སྤང་བའི་ཕྱིར།ྋ།དད་པས་བླ་མ་མངོན་ཕྱག་འཚལ་ཞེས་དང༌། བླ་མ་སློབ་དཔོན་འདོད་ལྷ་ལ། །སྨོད་ཚིག་མི་ཉན་པ་ཡི་ཕྱིར། །རྣ་བ་དག་ལ་རྣ་ཆ་བཟང༌།
ཞེས་བསྲུང་དགོས་པར་བཤད་དོ། །བླ་མ་བརྙས་པ་དང་རྣལ་འབྱོར་མི་བརྩོན་པ་གཉིས་ཀ་མོས་གུས་ལ་སྟེམ་ཀྱང་ཞུགས་པར་སོང་བས། རྩ་ཚིག་ཏུ། ལྟེམ་ཀྱང་མ་བྱེད་རྣལ་འབྱོར་པ། །ཞེས་
གསུངས་སོ། དོན་འདི་ལ་དཔལ་ཕག་མོ་གྲུ་པས། བར་གཅོད་གསུམ་དང་བྲལ་གྱུར་ན། གང་འདོད་འབྲས་བུ་འབྱུང་བར་ངེས། །ཞེས་པའི་བར་གཅོད་གསུམ་ཡང་ལུས་ངག་ཡིད་ཀྱི་གཡོ་བ་
སྟེ༑ གནས་ལུགས་ལས་ཕྱིར་ཕྱོགས་འཇུག་པའི་གདོན་ཡིན་པས་གཡོ་བ་ཁོ་ན་བདུད་དུ་རིག་པར་བྱའོ། །དེ་བས་ན་བར་ཆད་དེ་དང་འབྲལ་བ་ལ། དམ་ཚིག་བསྲུང་བ་ཁོ་ན་གཅེས་པའི་ཕྱིར་
གེགས་སྲུང་བར་བྱེད་པ་དང་ཚིག་ཅེས་བཞག་ཅིང༌། དེའང་ལོག་ནས་གཡབ་འདོར་བྱ་རྒྱུ་མེད་པས། གེགས་སེལ་རྣམས་ཀྱི་ཆོས་གཅིག་པུ། བླ་མ་ཡིན་ནོ་རྣལ་འབྱོར་པ། །ཞེས་གསུངས་

མོས་གུས་ཀྱི་ལམ་འདི་ཁ་ལས་གཞན་དུ་མི་གཡོ་བ་དེ་ཁ་དམ་ཚིག་ཏུ་བཞག་པར་མངོན་ནོ། །དེའང་བུམ་དབང་དུ་སྣང་གྲགས་ཐམས་ཅད་བདག་བྱིན་རླབས་ཀྱི་སྒྱུ་མ་ལྟ་བུའི་ཏིང་ངེ་འཛིན་དུ་
བལྟ་བས་དངོས་པོར་ལྟ་བའི་སྲོག་བཅད་པ་ཡིན་ཞིང༌། གསང་དབང་དུ་རླུང་སྔགས་དབྱེར་མེད་དམ་ཞི་བ་ཅན་གྱི་རྡོར་བཟླས་སུ་ཁྱེར་བས་གཞོམ་དུ་མེད་པའྀ་སྐད་གྲུབ་པས་རྫུན་སྨྲ་
སོང་༑ གསུམ་པ་འཕོ་མེད་ཀྱི་བདེ་བ་གཞན་རྐྱེན་གྱིས་མི་རྟོགས་པས་རང་རིག་གིས་བླང་དེས་མ་བྱིན་ལེན། བཞི་པར་བདེ་སྟོང་རང་བཞིན་ལྷན་སྐྱེས་དང་རྟག་ཏུ་སྦྱོར་བའི་ཕྱིར་བུད་མེད་བསྟེན་པ་
ཞེས་བྱ་བ་ཡིན་ནོ། །དེས་ན་ལམ་འདི་དག་ཀྱང་སྐ་ཕེབས་ན་བུམ་དབང་། གསུང་ཕེབས་པ་ན་གསང་དབང་། ཐུགས་ཕེབས་པ་ན་ཤེར་དབང༌། ཡེ་ཤེས་ཅུང་ཟད་ཕེབས་ན་བཞི་པའི་འགོ་
བརྩམས༑ རྫོགས་པར་ཕེབས་ན་འབྲས་བུའི་དབང་ཡིན་བས། ཡེ་ཤེས་བབས་ཚུལ་ལ་བལྟོས་ནས་ལམ་བཀའ་སོ་སོ་ནས་ཞུགས་པས་ཆོག །ལམ་བཀའ་རེ་རེས་སངས་རྒྱ་བ་ནི། བཅུ་དྲུག་
ཕྱེད་ཕྱེད་ཐིག་ལེ་ཅན། །ཞེས་པ་དང་སྦྱར་ན་རེ་རེའ ང་དབང་བཞི་བཞིར་འགྲོ་བའི་གནད་ཡོད་པས་སོ། །གཞན་རིམ་གྱིས་པ་ལ་ནི་དབང་བསྐུར་བཅུ་དྲུག་ས་བཅུ་དྲུག་གོ །ཞེས་ཤེས་པར་་

༄༅། །བྱའོ། །བཞི་པ་བོགས་འདོན་པའི་སྤྱོད་པ་ནི། ལམ་གོང་ནས་གོང་དུ་སྤེལ་བས་བོགས་འབྱིན་པ་ཞེས་བྱ་ལ། དེའང་གུད་ནས་སྒྲུབ་མི་དགོས་པས། བོགས་འདོན་
རྣམས་ཀྱི་ཆོས་གཅིག་པུ། །བླ་མ་ཡིན་ནོ་རྣལ་འབྱོར་པ། །ཞེས་གསུངས་པ། ཇི་ལྟར་ཡིན་ན། རྣལ་འབྱོར་དང་པོའི་སྐབས་སུ་སེམས་རྩེ་གཅིག་པ་བསྒྲུབ་པའི་ཕྱིར་ཟ་འཆག་བཤང་བ་གསུམ་
ལས༑ ཐ་མལ་དུ་སྡོད་པའི་སྐབས་མེད་པར་རྣལ་འབྱོར་དང་པོ་ལ་འབད་པར་བྱེད་པས་བྷྱ་སུ་ཀུའི་སྤྱོད་པ། གཉིས་པར་སྨྱོན་པ་བཞིན་སྐྱེ་བོ་དང་ལྷན་ཅིག་ཡིད་ཕེབས་པ་བཏང་ནས་དབེན་པར་རྣལ་
འབྱོར་བསྒོམ་པ་གསང་སྤྱོད། ཤིང་གཅིག་སོགས་ཀྱི་དྲུང་ན་གནས་པའང་ནང་གི་ཨ་བ་དྷཱ་ཏཱིར་རླུང་སེམས་སྡུད་པ་སོགས་ཡིན་པར། ཨཱརྻ་དེ་བའི་མཆན་ཁུང་སྦྱོར་བ་ལས་བཤད་པ་བཞིན་དང་
ནང་གི་རྩ་མཉེས་པས་ཕྱིའི་ལྷ་འདྲེ་དབང་དུ་འདུ་བས་སོ། །གསུམ་པར། དཔལ་ཕག་ྋ མོ་གྲུ་པས། ཁམས་གསུམ་གང་བའི་བུ་མོ་ལ། །ལོངས་སྤྱོད་བྱེད་པའི་དུས་ཡིན་ནོ། ཞེས་འཕོ་
མེད་དུ་ཐུབ་ན་ཐམས་ཅད་བདེ་ཆེན་གྱི་རྩལ་དུ་འགྲོ །དེས་ཁམས་གསུམ་གང་བའི་བུ་མོ་ལ་ལོངས་སྤྱོད་པས་བརྟུལ་ཞུགས་ཏེ་བུད་ཤིང་མང་ན་མེ་ཆེ་བ་བཞིན་ནོ། །བཞི་པ་ནི། དབུ་མ་ལ་གནས་

པས་ཕྱོགས་ལྷང་སྤངས་པའི་ཕྱིར་ཕྱོགས་ལས་རྣམ་རྒྱལ་ལོ།། །།གསུམ་པ། མོས་པ་ལམ་བྱེད་སྤྲུལ་སྐུའི་ལམ་ཁྱེར་གནད་ཀྱི་བླ་མ་སྤྲུལ་པའི་སྐུར་སྒྲུབ་པ་ལ། རྗེ་བཙུན་གོང་མ་བརྒྱུད་པའི་
ལམ་རིམ་དང༌། བི་བྷཱ་ཏི་ལས་བརྒྱུད་པའི་ཚུལ་གཉིས་སོ། །དང་པོ་ནི། ཆོས་རྗེས་སྒྲུབ་ཐབས་ཐུགས་རྗེ་ཉི་རྒྱས་སུ་ངོ་སྤྲོད་དང་སྒྲུབ་ཐབས་གཉིས་སུ་མཛད། སྒྲུབ་ཐབས་ལ་སྟོན་བྱེད་བླ་
མ༑ བསྟན་ས་སློབ་མ། སྟོན་རྒྱུའི་སྒྲུབ་ཐབས་གསུམ་དུ་ཕྱེ། སྒྲུབ་ཐབས་ལ་སྔོན་འགྲོ་དམ་ཚིག་བསྟན་པ། དངོས་གཞི་བླ་མ་སྒྲུབ་པ། རྗེས་འཕྲིན་ལས་ལ་སྦྱར་བ། དངོས་གཞི་
ལ༑ དང་པོར་བླ་མ་ཤེས་པར་བྱ་བ། བར་དུ་མོས་གུས་ཤེས་པར་བྱ་བ། མཐའ་མ་དངོས་གྲུབ་ཤེས་པར་བྱ་བ་གསུམ་གྱིས་གསུངས་ལ། བདག་གི་རྗེ་བཙུན་གཉིས། སྔོན་འགྲོ་བསླབ་པ་
གསུམ་ལ་བསླབ་པ། དངོས་བཞི་སྨིན་གྲོལ་གཉིས་ལ་བསླབ་པ། རྗེས་ངོ་སྤྲད་པ་ལ་བསླབ་པ། བསླབ་པ་གསུམ་ནི། རྒྱུན་དུ་དམ་ཚིག་གཙང་བ་ལ་བསླབ་པ་སྡོམ་པ་གསུམ་གྱི་བཅས་འགལ་
གྱི་ཉེས་པས་མ་ཕོག་པ་དང༌། ཕོག་ཀྱང་ཕྱིར་བཅོས་ཀྱིས་དག་པར་བྱེད་པའོ། །དེའང་སོ་སོ་ཐར་པའི་བསྙེན་པར་རྫོགས་པ་ལྟ་བུ་སྔར་བྱས་ཕྱིས་བྱང་ཆུབ་ཏུ་སེམས་བསྐྱེད་པ་དང་དེ་ནས་རྡོ་རྗེ་ཐེག་

༄༅། །པ་ལ་ཞུགས་པ་ཞིག་ཡིན་ན་སྡོམ་པ་དེ་གསུམ་གནས་གྱུར་ངོ་བོ་གཅིག །དེའི་ཚེ་སྲོག་གཅོད་ལྟ་བུ་སོགས་གསང་སྔགས་སུ་གནང་བ་བསྒྲབ་ན་སྔ་མ་གཉིས་ལ་བལྟོས་
༦
པའི་ལྟུང་བ་མི་འབྱུང་སྟེ། ཉི་ཟླ་སྐར་མ་གསུམ་མཁའ་ལ་གནས་ཀྱང་ཉི་མའི་འོད་ཀྱིས་ཟིལ་གྱིས་མནན་པས་དེ་དག་གི་འོད་ཀྱིས་བྱ་བ་མི་སྣང་བ་ལྟ་བུ། དེའི་ཕྱིར་འདྀ་ལ་དགག་སྒྲབ་གོང་མ་གཙོ་
བོ་ཡིན་ནོ། །ཉི་མ་མེད་ན་ཟླ་འོད་སྣང་བ་བཞིན། སྔགས་ཀྱི་ལ་ལྟོས་པ་མེད་ན་སྔ་མ་རང་ཉིད་བཞིན་དུ་དགོས་ཏེ། འཆང་འབྲལ་ལྟ་བུའོ། །རྒྱུན་དུ་ཚོགས་གསོག་པ་ལ་བསླབ་པ་བླ་མ་མཉེས་པ་
གསུམ་གྱིས་མཉེས་པར་བྱེད་པའོ། །རྒྱུན་དུ་གསོལ་བ་འདེབས་པ་ལ་བསླབ་པ་ནི། ཕྱིའི་གསོལ་འདེབས་ཀྱིས་རྒྱུད་སྦྱང་བ་དང༌། ནང་གི་གསོལ་འདེབས་ཀྱིས་བྱིན་དབབ་པ། དང་པོ་
ནི༑ སྤྱོད་འཇུག་ལས། སྤྱན་རས་གཟིགས་མགོན་དེ་ལ་ཡང༌། ཉམ་ཐག་ང་རོས་འོ་དོད་འབོད། །སྡིག་ལྡན་བདག་ལ་ཐུགས་རྗེས་གཟིགས། །ཞེས་གསུངས་པ་ལྟ་བུར་འདེབས་པ་རྒྱང་
འབོད་མ་ཞེས་བྱ། དེ་བླ་མ་སྙན་འོན་པ་མ་ཡིན། རང་ལ་ཉོན་མོངས་པའམ། རྐྱེན་མི་དགེ་བའི་བཤེས་གཉེན་དུ་སོང་ནས་བླ་མ་དང་ཐུགས་ཡིད་བསྲེ་མ་ཐུབ་དེས་ན་བླ་མ་དཀོན་མཆོག་མི་མངོན

དབྱིངས་ནས་ར་མདར་སྤྱན་པ་སྟེ། ཕལ་སྐད་ན་འབོད་པ་བརྒྱག་པའོ། །གཉིས་པར་རིང་རྫོགས་སུ་གསོལ་བ་འདེབས་པ་སྐུ་ལྔ་རབ་རྫོགས་མ་ལྟ་བུ། ཉེ་བརྒྱུད་དུ་གསོལ་བ་འདེབས་པ་ཁྲིད་ཀ་
སོ་སོ་འམ་བཀའ་རྒྱུད་ཕྱག་མཆོད་ལྟ་བུ། ཀུན་འདུས་སུ་གསོལ་བ་འདེབས་པ་མ་ནམ་མ་བཞི་སྐོར། མ་ལུས་ཀུན་ཁྱབ་མ། ྋ བླ་མ་སངས་རིན་མ། དཀར་པོ་ཆིག་ཐུབ་སོགས་སོ། །ཁྱད་པར་
རྩ་བའི་བླ་མའི་གསོལ་བ་འདེབས་པ་ལ་འབད་དོ། །རྩ་བའི་བླ་མ་ནི། རང་སེམས་ཆོས་སྐུར་དངོས་སུའམ་བརྒྱུད་པས་སྟོན་ཡང་འདྲ་དེ་ལ་བྱེད་པ་ཡིན་ནོ། །དངོས་གཞི་སྨིན་པར་བྱེད་པ་
ནི༑ རྡོ་རྗེ་ཐེག་པའི་སྒོར་དབང་བཞི་རྫོགས་ཐོབ་པ་དང༌། དམུས་ལོང་མིག་འབྱེད་བྱིན་རླབས་སུ་སྟོན་པ་གྲོལ་བྱེད་ལ། གང་ཟག་དང་པོ་པའི་དབང་དུ་བྱས་ནས། འཕགས་པ་ཀླུ་སྒྲུབ་
ཀྱིས༑ བསྐྱེད་པའི་རིམ་པར་ལེགས་གནས་ཏེ། །རྫོགས་པའི་རིམ་པ་འདོད་རྣམས་ལ། །ཐབས་འདི་རྫོགས་པའི་སངས་རྒྱས་ཀྱིས། །སྐས་ཀྱི་རིམ་པ་ལྟ་བུར་གསུངས། །ཞེས་གསུངས་
ཏེ༑ གང་ཟག་དེའི་ངོར་བསྐྱེད་རྫོགས་འགལ་བར་བཤད་པ་སྟེ། སྦྱང་གཞི་ལ་བལྟོས་ནས་ཀྱང་། བསྐྱེད་རིམ་པའི་སྦྱང་གཞི་སྲིད་པར་བསྐྱེད་རིམ། རྫོགས་རིམ་པའི་སྦྱང་གཞི་སྡུད་རིམ་ལ་
126

༄༅། །བྱེད་པས་ཏེ། བརྟག་གཉིས་ལས། སྲིད་པ་སྐྱེ་བ་བསྐྱེད་རིམ་འགྱུར། །འགགས་པ་ཤེས་རབ་སྲིད་མཐར་བྱེད། །ཅེས་དང༌། སྤྱོད་བསྡུས་ལས། སྐྱེ་བའི་རྫུ
མིང་ནི་ཀུན་རྫོབ་བདེན་པ་སྟེ། །འཆི་བའི་མིང་ཡང་དོན་དམ་བདེན་པ་ཡིན། །ཞེས་འབྱུང་བས་སོ། །ལམ་རང་ལ་ཡང༌། དང་པོ་བློས་བཏགས་ནས་བསྒོམ་པར་བྱ་བས་བསྐྱེད་པ་ཞེས་
བྱ༑ གཉིས་པ་བློའི་ཡུལ་མིན་པར་ངང་གིས་རྫོགས་པར་རྫོགས་པ་ཞེས་བཤད་པ་དང༌། འབྲས་བུ། དང་པོ་སྔགས་ཀྱི་སྐུའམ་གཟུགས་སྐུ་ཐུན་མོང་གི་དངོས་གྲུབ། གཉིས་པ་ཡེ་ཤེས་ཀྱི་
སྐུའམ་ཆོས་སྐུ་ཕྱག་རྒྱ་ཆེན་པོ་མཆོག་གི་དངོས་གྲུབ་ཅེས་བཞག་པ་དང་། བླ་མ་དང་གདུལ་བྱའི་དབང་ལས་ཀྱང་དང་པོ་སྔགས་ལ་གཞོལ་བ་དང༌། ཕྱི་མ་བསམ་གཏན་ལ་གཞོལ་བའི་ཁྱད་པར་
ཡོད་དེ། དེས་ན་འདི་ཡི་བསྐྱེད་རིམ་སྐས་གདང་དང་པོ་ལྟ་བུ་དང༌། རྫོགས་རིམ་ཕྱི་མ་ལྟ་བུར་འགྱུར་བ་ཡིན་ནོ། །བསྐྱེད་རིམ་མཐར་ཕྱིན་ནས་རྫོགས་རིམ་ལ་འཇུག་པའི་ཚེ་འདིས་ཀྱང་ཟུང་
འཇུག་ཏུ་གོ་ནས་དེ་ལ་འཇུག་སྟེ། དེའི་ཚེ་རྒྱུད་འབྱོངས་པར་སོང་བས་སོ། །དེ་བས་ན་འདི་དེའི་ངོར་ཡིན་པས་ཐུན་མོང་བ་ཞེས་བྱའོ། །འདི་ལ་བསྙེན་སྒྲུབ་ལས་སྦྱོར་གསུམ། བསྙེན་པ་

ལ༑ ཕྱི་སྒྲུབ་ཕྱག་གི་བསྙེན་པ། ནང་སྒྲུབ་གསོལ་འདེབས་ཀྱི་བསྙེན་པ། གསང་སྒྲུབ་བཟླས་པའི་བསྙེན་པ་ཞེས་གསུངས། དེ་ལ་གཞུང་ཞལ་གདམས་གཉིས་གཉིས། དེའང་ཕྱི་སྒྲུབ་མདོ་
དང་བསྟུན་བླ་མ་ཚོགས་ཞིང་དུ་བྱས་ནས་གསོལ་བ་འདེབས་པ། ནང་སྒྲུབ་རྒྱུད་སྡེ་ཕྱི་མ་དང་མཐུན། རྗེ་འབངས་སུ་བྱས་ནས་སྒྲུབ་པ། གསང་སྒྲུབ་བསྐྱེད་རིམ་ངོ་མ། ཡང་ཞལ་གདམས་ཀྱི་
ནང་སྒྲུབ་ནི་ལུས་དཀྱིལ་དུ་བཞེད། འདིའི་ལུས་དཀྱིལ་བསྒྱུར་ཏེ་བསྒོམ་པ་ཡིན།སྒྲུབ་པ་ལ་འཕྲིན་ལས་བཞི་སྒྲུབ་ཅེས་གསུངས། ལས་སྦྱོར་ལ་གཏེར་ཁ་བཅུ་པ་སོགས་ཞི་རྒྱས་དབང་དྲག་
ཐམས་ཅད་བླ་མའི་མོས་གུས་ཀྱིས་སྒྲུབ་པ་ཡིན་ནོ། །གསུང་རྒྱུན་འདི་གཉིས་ཀྱང་ཆོ་རྗེ་རང་གི་ཀུན་གསལ་དྲི་མེད་དུ་སྔོན་འགྲོ་བསླབ་པ་རྣམ་གསུམ་ནི། བླ་མ་སྒྲུབ་པའི་དམ་ཚིག་ཡིན་དམུས་ལོང་
མིག་འབྱེད་ཐུར་མ་འདི། །མུན་པ་སེལ་བའི་སྒྲོན་མེ་ཡིན། །བླ་མ་སྐུ་གསུམ་བདག་ཉིད་ནི། །ཡོན་ཏན་ཀུན་གྱི་མངའ་བདག་ཡིན། །མོས་གུས་སྲོག་གི་འཁོར་ལོ་འདི། །སྒོ་རྣམས་འབྱེད་
པའི་ལྡེ་མིག་ཡིན། །གསོལ་འདེབས་ལ་སོགས་སྦྱོར་བ་འདི། །འཕྲིན་ལས་གང་འདོད་གནད་བསྣུན་ཡིན། །ཞེས་གསུངས་པ་ཉིད་དུ་གདའ་བས་ཞལ་གདམས་ཀྱི་རྗེས་སུ་འབྲང་བར་མངོན་

།ནོ། །གཉིས་པ་བི་བྷུ་ཏི་ལས་བརྒྱུད་པའི་ཚུལ་ནི། ཕྱི་ལྟར་བརྟེན། ནང་ལྟར་སྒྲབ། གསང་བ་ལྟར་ངོ་སྤྲོད་ཅེས་པའོ། །ཕྱི་མ་འདི་གཉིས་རང་གིས་ཆོག་གམ་ཞེ་ལམ་
ན༑ མི་ཆོག་པར་འདིས་རྒྱུད་འབྱོངས་ནས་ཚར་གསུམ་ཁུག་པའི་གདམས་ངག་ལ་འཇུག །དེ་བས་མོས་གུས་ཀྱིས་ཆིག་ཆོད་དུ་འགྲོ ྋ།ཕྱི་མ་ཕྱི་མའི་ཚེ་སྔ་མ་སྔ་མ་ཆུ་ཐོན་པའི་གྲུ་ལྟར་གཞག་
ཆོག་པ་ཡིན་ནོ། །དཀའ་གནས་མུན་པའི་ཚོགས་རྣམས་མཐར་དེད་པས། །ཤེས་པའི་སྣང་བ་ཉིན་བཞིན་འཕེལ་འགྱུར་ཕྱིར། །རྣམ་བཤད་སོས་འདིར་བློ་གྲོས་ཆེན་པོ་ཡིས། །ལེགས་སོའི་མེ་
ཏོག་ཐམས་ཅད་སྐྱེས་སུ་ཕུལ། །ལམ་གཞན་རྣམས་ནི་རྩ་བསྡོང་པོ་དང་། ། ཡ་ག་ལོ་འདབ་མེ་ཏོག་བར་ཉིད་དེ། །ཀུན་གྱིས་ནུས་པས་བསྒྲུབས་པ་འདི་ཡིན་པས། །དེ་ཕྱིར་འདི་ནི་ཟབ་ལམ་སྙེ་
མའོ༑ །ཐོས་པའི་གཟི་འོད་ཕ་མཐའ་མེད་བརྡལ་ཞིང༌། །བསམ་པས་དངས་པའི་བྱིན་གྱི་མངོན་མཐོའི་སྡེའི། །ངག་དབང་ངེས་ལེགས་འདོད་དགུའི་དཔལ་རྒྱས་པ། །བརྒྱ་བྱིན་ཐོགས་པའི་ནོར་
བུས་བྱས་པ་ཡིན། །གང་གི་དགེ་བའི་རྟ་ལྗང་ཤིང་རྟའི་ཁར། །ལེགས་བཤད་ཟླ་བའི་ཁང་བཟངས་འདི་དྲངས་པས། །ས་ལ་ཐུབ་བསྟན་ཀུན་དའི་ཚོགས་དར་བའི། །ཕན་བདེའི་དྲི་བསུང་འགྲོ་129

འདིས་མྱོང་གྱུར་ཅིག །ཅེས་ལམ་ཟབ་བླ་མ་སྒྲུབ་བའི་རྣམ་པར་བཤད་པ་ཟབ་ལམ་སྙེ་མར་གྲགས་པ། བླ་མ་དམ་པའི་དམ་ཚིག་ལ་གནས་པ་རྐྱེན་རྒྱལ་པོའི་ཆོས་མཛད་ཨ་འོ་མགོན་པོས་བསྐུལ་བ
ལྟར༑ དགེ་སློམ་མང་དུ་ཐོས་པ་པདྨ་དཀར་པོས་གཉལ་ཡངས་པ་ཅན་གྱི་དབུས་རྒྱལ་པོའི་ཁབ་རྩེ་མོ་རིར་སྦྱར་བའི་ཡི་གེ་པ་རིན་ཆེན་བསྟན་པ་རྒྱལ་མཚན་གྱིས་བགྱིས་པ་དགེ་བས་ཐམས་ཅད་ཀྱིས་
བླ་མ་རྡོ་རྗེ་སེམས་དཔའི་གོ་འཕང་ཐོབ་པར་གྱུར་ཅིག། །།
130

༄༅། །ལམ་ཟབ་ཐུན་མོང་མ་ཡིན་པའི་རྒྱུན་གྱི་དབང་ལེན་ལུགས་བཞུགས་སོ།།

༄༅། །མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་ཆོས་ཀྱི་སྐ་ལ་སྐྱབས་སུ་མཆིའོ། །བླ་མ་ལོངས་སྤྱོད་
རྫོགས་པའི་སྐུ་ལ་སྐྱབས་སུ་མཆིའོ། །བླ་མ་ཐུགས་རྗེ་སྤྲུལ་པའི་སྐུ་ལ་སྐྱབས་སུ་མཆིའོ། །བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །སེམས་
ཅན་ཐམས་ཅད་མི་བཟད་པའི་སྡུག་བསྔལ་དང་བྲལ་ནས།ྋ མི་གནས་པའི་མྱ་ངན་ལས་འདས་པ་ལ་འགོད་པའི་ཕྱིར། བླ་མ་རྡོ་རྗེ་སེམས་དཔའི་སྒྲབ་པ་ལ་
འཇུག་པར་བྱའོ། །ཚད་མེད་བཞི་བསྒོམ། ཨོཾ་སྭ་བྷཱ་ཝ་ཤུདྡྷསརྦ་དྷརྨཱསྭ་བྷཱ་ཝ་ཤུདྡྷི་྅་ཧཾ། ཆོས་ཐམས་ཅད་རབ་ཏུ་མི་གནས་པའི་སྟོང་པ་ཉིད་དུ་

༄༅། །གྱུར། དེ་ལས། སྟོང་པ་ཉིད་ཨེ་ཡིག་གི་རང་བཞིན་ཡོངས་སུ་གྱུར་པའི་ཆོས་འབྱུང་འབྱུང་བ་རིམ་བརྩེགས་རི་རབ་པདྨ་རྭ་
གུར་དང་བཅས་པའི་སྣ་ཚོགས་རྡོ་རྗེའི་གཞིར། ཡེ་ཤེས་ལྔའི་རང་བཞིན་གྱི་གཞལ་ཡས་ཁང་གྲུབ་བཞི་སྒོ་བཞི་རྟ་བབས་བཞི་དང་ལྡན་པ། འདོད་
སྣམ༑ ཕ་གུ །དྲ་བ་དྲ་ཕྱེད། ཤར་བུ། བྱ་འདབ། པུ་ཤུ། དབུས་འཕྱུར་བུ་རིན་པོ་ཆེའི་ཏོག་གིས་བརྒྱན་པ། པདྨ་ལ་གནས་པའི་ཆོས་ཀྱི་
འཁོར་ལོ་རི་དྭགས་གདུགས་ལ་སོགས་པས་སྤྲས་བའི་ནང་སྣ་ཚོགས་པདྨ་འདབ་མ་ལྔ་པའི་ལྟེ་བ་ལ་སེང་གེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་

ཁྲི༑ པདྨ་ཟླ་ཉི་བརྩེགས་པའི་གདན་ལ། རང་གི་སེམས་རྒྱུ་དུས་ཀྱི་བླ་མ་རྡོ་རྗེ་སེམས་དཔའ་ཐོག་མ་དང་ཐ་མ་མེད་པའི་ཀུན་ཏུ་བཟང་པོ་བརྟན་གཡོ་ཐམས་ཅད་ཀྱི་ཁྱབ་བདག་ཏུ་གྱུར་པ་དེ
ཉིད༑ ཐུགས་རྗེ་ཆེན་པོའི་དབང་གིས་ཁམས་གསུམ་གྱི་སྲིད་པ་ན་འགྲོ་བའི་དོན་མཛད་པའི་ཕྱིར། ཧཱུཾ་ཡིག་གིས་སྤྲལ་པའི་འབྲས་བུའི་བླ་མ་རྡོ་རྗེ་འཆང་རིགས་ཐམས་ཅད་ཀྱི་བདག་པོ་བལྟ་བས་
ཆོག་མི་ཤེས་པར་མཛེས་པ་མཚན་དཔེས་སྤྲས་པའི་སྐ་ཨིནྡྲ་ནཱི་ལ་བཅག་པའི་འཕྲོ་ལྟར་སྔོ་བ། ཤིན་ཏུ་ཞི་ཞིང་འཛུམ་པ། རལ་པའི་ཟུར་ཕུད་ལ་སྣ་ཚོགས་རྡོ་རྗེ་དང་ཟླ་བ་ཕྱེད་པ་འཛིན་པ། རིན་པོ་
ཆེའི་ཅོད་པ་ན་ལ་སོགས་པའི་རྒྱན་དང་ཕྱག་རྒྱ་དྲུག་གིས་བརྒྱན་པ། དར་གྱི་སྟོད་གཡོགས་དང་ཤམ་ཐབས་ཅན་རྡོ་རྗེ་སྙེམས་མ་དམར་མོ་མཛེས་སྡུག་གི་ཕུལ་དུ་བྱོན་པ་བཅུ་དྲུག་པའི་ལང་ཚོ་ཅན་
ཕྱོགས་ཀྱི་གོས་མ་ཕྱག་རྒྱ་ལྔས་བརྒྱན་ཅིང་གྲི་ཐོད་འཛིན་པ་ལ་རྡོ་རྗེ་དང་དྲིལ་བུ་འཛིན་པའི་ཕྱག་དག་གིས་འཁྱུད་དེ་རྡོ་རྗེ་སྐྱིལ་མོ་ཀྲུང་གི་འོད་ཀྱི་འཕྲེང་བ་འཁྲིགས་པའི་དབུས་ན་བཞུགས་པར་
གྱུར༑ མདུན་གྱི་འདབ་མ་ནས་གཡས་སྐོར་དུ། གྱད་དང༌། གླང་པོ་ཆེ་དང༌། རྟ་དང༌། རྨ་བྱ་དང༌། ཤང་ཤང་གིས་བཏེག་པའི་རིན་པོ་ཆེའི་ཁྲི་པད་ཉིའི་གདན་ལ་གཙོ་བོའི་སྐུ་ལས་འཕྲོས་ ྃ

༄༅། །པའི་ཨོཾ་ཡིག་ལས་རྣམ་པར་སྣང་མཛད་ཡབ་ཡུབ་དཀར་པོ། ཧཱུཾ་ལས་མི་བསྐྱོད་པ་ཡབ་ཡུམ་སྔོན་པོ། ཏཱཾ་ལས་རིན་འབྱུང་ཡབ་ཡུམ་སེར་པོ། ཧྲཱིཿ ལས་འོད་དཔག་
མེད་ཡབ་ཡུམ་དམར་པོ། ཨ་ལས་དོན་གྲུབ་ཡབ་ཡུམ་ལྗང་ཁ། ཡབ་རྣམས་རྡོ་རྗེ་དང་དྲིལ་བུ་འཛིན་པས་ཡུམ་གྲི་ཐོད་ཐོགས་པ་ལ་འཁྱུད་པ། འཁོར་ལོས་སྒྱུར་བ་བཞིན་རྒྱན་ཐམས་ཅད་ཀྱིས་
བརྒྱན་ནས་གཙོ་བོ་ལ་འདུད་པའི་ཚུལ་གྱིས་རྡོ་རྗེ་སྐྱིལ་མོ་ཀྲུང་གིས་བཞུགས་པའོ། །ལྷ་དེ་དག་ཐམས་ཅད་ཀྱི་སྤྱི་བོར་ཨཾ། མགྲིན་པར་ཨཱཿ སྙིང་གར་ཧཱུཾ། དེ་དག་ལས་འོད་འཕྲོས། དཔའ་བོ་
དང་རྣལ་འབྱོར་མས་བསྐོར་བའི་ཡེ་ཤེས་ཀྱི་འཁོར་ལོ་སྟེང་གི་ནམ་མཁར་ཕེ། ཛཿ ཧཱུཾ་བཾ་ཧོཿ དམ་ཚིག་གི་འཁོར་ལོ་དང་གཉིས་སུ་མེད་པར་གྱུར། དེ་ནས་མདུན་གྱི་ནམ་མཁར་སྟོང་པ་ཉིད་ཨེ་ཡིག་
ནས༑ ཡེ་ཤེས་སེམས་དཔའ་བསྟིམ་པའི་བར་སྔར་བཞིན་ལ། །ཐུགས་ཀའི་འོད་ཟེར་གྱིས་དབང་གི་ལྷ་ཚོགས་སྤྱན་དྲངས། དེ་རྣམས་ཀྱིས་རིན་པོ་ཆེའི་བུམ་པ་བདུད་རྩིས་གང་བས་མདུན་
༈ བསྐྱེད་ཀྱི་ལྷ་ལ་དབང་བསྐུར། སྐུ་གང༌། དྲི་མ་དག །ཆུ་ལྷག་མ་སྤྱི་བོར་འཁྱིལ་བ་ལས། གཙོ་འཁོར་ཐམས་ཅད་ལ་རྡོ་རྗེ་སེམས་དཔའ་དཀར་པོས་དབུ་བརྒྱན་པར་གྱུར། ཞིང་ཁམས་རྒྱ་

མཚོར་རྡུལ་རེར་རྡུལ་སྙེད་ཀྱི། །སངས་རྒྱས་ཞིང་དང་ཀུན་བཟང་མཆོད་པའི་སྤྲིན།།ཀུན་གྱི་རྒྱན་ལྡན་ཇི་སྙེད་འོད་འཕྲོའི་རྩེར། །རྒྱལ་བ་སྲས་བཅས་རྣམ་ཐར་ཀུན་སྣང་ཞིང༌། །འཁོར་ཞིའི་
འདོད་དགུ་མ་ཚང་མེད་འདུས་པ། །ཆོས་དབྱིངས་ཐམས་ཅད་རྒྱས་པར་འགེངས་པའི་འཕྲུལ། །ནམ་མཁའི་ཁམས་ཁྱབ་སྲིད་པའི་མཐར་གནས་ནས། །ཆོས་ཀྱི་རྒྱལ་པོ་མཆོད་པས་མཉེས་གྱུར་
ཅིག །རྒྱལ་བ་ཀུན་དངོས་བླ་མ་ལ། །ལུས་ངག་ཡིད་གསུམ་གུས་པའི་བློས། སྤྲོ་བའི་སྙིམ་པ་དང་བཅས་པས། །རབ་ཏུ་བཏུད་དེ་གུས་ཕྱག་འཚལ། །དངོས་སུ་བཤམས་དང་ཡིད་ཀྱིས་
སྤྲལ༑ །ཕྱི་ནང་གསང་བ་བླ་མེད་པའི། །མཆོད་སྤྲིན་རྒྱ་མཚོའི་ཚོགས་རྣམས་ཀུན། །རྣམ་པ་ཀུན་ཏུ་མཆོད་པར་འབུལ། །ཐོག་མེད་དུས་ནས་བསགས་པ་ཡི། །ཐུན་མོང་ཁྱད་པར་དང་
འགལ་བའི། །མི་དག་བཅུ་སོགས་ཉེས་བའི་ཚོགས། །མ་ལུས་འགྱོད་པའི་སྒོ་ནས་བཤགས། །ནམ་མཁའི་མཐར་ཐུག་ཕྱོགས་ཀུན་ཏུ། །འགྲོ་ལ་ཕན་པར་མཛད་པ་ཡི། །དུས་གསུམ་རྒྱལ་
བ་སྲས་བཅས་ལ། །དགའ་བའི་སེམས་ཀྱིས་རྗེས་ཡི་རང༌། །སྣ་ཚོགས་ཚུལ་གྱི་གདུལ་བྱ་ལ། །རང་རང་བསམ་པ་ཇི་ལྟ་བ། །ཟབ་པ་དང་ནི་རྒྱ་ཆེ་བའི། །ཐེག་མཆོག་ཆོས་འཁོར་བསྐོར་དུ་

༄༅། །གསོལ། །སྐུ་གསུང་ཐུགས་ཀྱི་འཕྲིན་ལས་ནི། །གསང་བ་བསམ་གྱིས་མི་ཁྱབ་པའི། །ཇི་སྲིད་འཁོར་བ་དེ་སྲིད་དུ། །མྱ་ངན་མི་འདའ་བཞུགས་སུ་གསོལ།
བདག་གཞན་ཀུན་གྱིས་བསགས་པ་ཡི། །དུས་གསུམ་དགེ་བ་གཅིག་བསྡུས་ནས། །མར་གྱུར་འགྲོ་བ་མ་ལུས་པ། །བྱང་ཆུབ་སྙིང་པོ་ཐོབ་ཕྱིར་བསྔོ། །གང་གི་དྲིན་གྱིས་བདེ་ཆེན་ཉིད། །
སྐད་ཅིག་ཉིད་ལ་འཆར་བ་གང༌། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །མཎྜལ་སྔོན་དུ་འགྲོ་བས་དབང་བླངས། །ཕར་ཐིམ་ཕོད་པ། ཚུར་འབྲལ་མི་ཕོད་པའི་གདུང་
བས་བླ་མ་སྤྲུལ་པའི་སྐུ་ལ་གསོལ་བ་བཏབ། །འདོད་པའི་དངོས་གྲུབ་ཞུས།བདག་ལ་ཐིམ་པར་མོས་ཏེ་བདག་ཉིད་དཀྱིལ་འཁོར་གྱི་འཁོར་ལོར་གསལ་སྣང་མ་བྱུང་གི་བར་དུ་བསྒོམ་པར་
བྱའོ༑ །དེ་ལྟར་ལུས་ལ་དམིགས་པས་དུབ་ན། སྙིང་གར་ཉི་མའི་དཀྱིལ་འཁོར་ལ་ཧཱུཾ་ཡིག་གཅིག་པུའམ། ཨོཾ་བཛྲ་གུ་རུ་ཌཱ་ཀི་ནཱི་སིདྡྷི་ཧཱུྃ། ཞེས་བསྐོར་བའི་སྔགས་འཁོར་བ་གང་རུང་ལ་
༈ དམིགས་ནས་བཟླ་བར་བྱའོ། །སྔགས་ལ་དམིགས་པས་སུན་ན། དེ་ལས་འོད་ཟེར་འཕྲོས། སེམས་ཅན་གྱི་དོན་བྱས། སངས་རྒྱས་ཐམས་ཅད་ཀྱི་སྐུ་གསུང་ཐུགས་ཀྱི་ནུས་པ་ཅན་དུ་བྱས་པ་

སླར་ལུས་ཀྱི་བ་སྤུའི་བུ་གར་ཞུགས་པའི་སྤྲོ་བསྡུ་ལ་དམིགས་པར་བྱའོ། །དེ་ནས་མེ་ལོང་གི་དབུགས་ལྟར་དཀྱིལ་འཁོར་ལྷ་ལ། དེ་བདག་ལ་བསྟིམ་ནས། གཙོ་བོ་ཡབ་ཡུམ་འབའ་ཞིག་གི་ང་
རྒྱལ་འཛིན་པར་བྱའོ། །དེ་ལྟ་བུའི་ཐུན་ལས་ལྡང་བའི་ཚེ། ཇི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཡེ་ཤེས་དང་། སངས་རྒྱས་ཀྱི་སྤྱན་གྱིས་མཁྱེན་
ཅིང་གཟིགས་པའི་དགེ་བའི་རྩ་བ་གང་གི་རིགས་གང་ཡིན་པ་དང་། སྡེ་གང་ཡིན་པ་དང་། མཚན་ཉིད་གང་ཡིན་པ་དང་། རིགས་གང་ཡིན་པ་དང་། ཆོས་གང་ཡིན་པས་ཡང་དག་པར་གནས་
པ་དེ་ལ་དེ་དག་གིས་ཇི་ལྟར་མཁྱེན་པ་དེ་ལྟར་བདག་གིས་ཀྱང་རྗེས་སུ་ཡི་རང་། དེ་དག་གི་དགེ་བའི་རྩ་བ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོས་པ་ལྟར། བདག་གིས་ཀྱང་
ཡོངས་སུ་བསྔོ་བར་བགྱིའོ། །ཞེས་བྱ་བའི་ཡོངས་སུ་བསྔོ་བ་ཆེན་པོས་ཡོངས་སུ་བསྔོ་བར་བྱའོ།། །།སརྦ་མངྒལཾ།། །།

༄༅། །ལམ་ཟབ་ཀྱི་འཁྲུལ་འཁོར་གྱི་འགྲེལ་པ་བཞུགས།། སྐྱིལ་ཀྲུང་ལག་བཅག་སར་བཙུགས་ལུས་བསྲངས་ནས། །ཧིང་ཧཱུཾ་ཧག་ཧིག་དང་སྦྱར་སྦྱོར་བ་དྲུག །ཚངས་པས་འཁོར་
ལོ་བཞི་ལ་འདྲེན་པས་དགུག །ལུས་མཚུངས་ལག་གཡས་སར་གཚུགས་གཡོན་པ་ཡི། །མཐེབ་སྲིན་གྱིས་ནི་ཉི་ཟླའི་རྒྱུ་བ་མནན། །ཉམས་སྐྱེས་ལུས་ཀུན་གཡས་གཡོན་དལ་བུར་བཅུད། །
མཐའ་མར་ཐུབ་ཚད་རླུང་མནན་བཅིང་བ་ཡིན། །སེང་གེ་རྣམ་གྲོལ་ཕྱག་རྒྱས་ལུས་བསྐོར་ཞིང༌། །རླུང་མནན་ལུས་འདར་དེ་སྲིད་མཐའ་མར་ནི། །ལག་པ་བསྐོར་ཞིང་ལུས་ཕག་རྐང་པ་
གཉིས༑ །བརྐྱང་བ་སྟབས་གཅིག་གིས་ཀྲུག་བསྡམས་པ་ཡིན། །རླུང་མནན་ཁྲུ་གང་སྟེགས་སུ་ཕོངས་གཞག་ཅིང་། རྐང་པ་གཉིས་གཤིབས་ཁུ་ཚུར་ཕྱག་རྒྱ་སྟེང་། །རྐྱོང་དང་ལངས་པ་ནུ་
ཁར་དབབ་དང་སྡེབ། །བསྟུན་པ་མཉེས་པར་བྱེད་པའི་འཁྲུལ་འཁོར་གསུང༌། །མཆོག་གི་ལམ་དུ་ཆས་པར་འདོད་པ་ཡི། །ཆ་མེད་རྒྱུས་གཏམ་སྨྲ་བའི་ཕྱིར་འབྲངས་ཀྱང་། །འདོན་པའི་རེ་བ་
࿑འགྲུབ་པའི་གནས་སྐབས་བྲལཾ། །དེ་ཕྱིར་ཅེར་མཐོང་ལག་ཁྲིད་ཤེས་ལ་ཉོན།། །།དགེའོ།། །།
140(B)

140(B)
BlankPage AsPerOriginalDocument

།ལམ་ཟབ་དམིགས་པར་དྲིལ་བ་བཞུགས་སོ།།

༄༅། །བླ་མ་དམ་པའི་ཞབས་ལ་ཕྱག་འཚལ་ལོ། །སེམས་ཅན་ཐམས་ཅད་ཀྱི་དོན་དུ་ཚེ་གཅིག་ལ་རྫོགས་པའི་སངས་རྒྱས་ཐོབ་པར་བྱ་
བའི་ཕྱིར། །ལམ་ཟབ་བླ་མའི་རྣལ་འབྱོར་ཉམས་སུ་བླང་སྙམ་པའི་ལྷག་པའི་བསམ་པས། །མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་
སངས་རྒྱས་ཆོས་ཀྱི་སྐུ་ལ་སྐྱབས་སུ་མཆིའོ། །བླ་མ་ལོངས་སྤྱོད་རྫོགས་པའི་སྐུ་ལ༴ བླ་མ་ཐུགས་རྗེ་སྤྲུལ་པའི་སྐུ་ལ༴ བླ་མ་སངས་རྒྱས་རིན་པོ་
ཆེ༴ སེམས་ཅན་ཐམས་ཅད་ཀྱི་བློ་ཆོས་སུ་འགྲོ་བར་བྱིན་གྱིས་བརླབ་ཏུ་གསོལ། །ཆོས་ལམ་དུ༴ ལམ་འཁྲུལ་པ༴ འཁྲུལ་པ་ཡེ་ཤེས་སུ་འཆར་

༄༅། །བར་བྱིན་གྱིས་བརླབ་ཏུ་གསོལ། །ཞེས་སྐྱབས་སེམས་བྱས་ནས། སྐད་ཅིག་གིས་རང་གི་ལུས་འཁོར་ལོ་སྡོམ་པ་ལྷན་ཅིག་
སྐྱེས་པ་ཡབ་ཡུམ་གྱི་སྐུ་སྒྱུ་མའི་སྣང་བ་ལྟ་བུ་གསལ་བཏབ་པའི་སྤྱི་བོར། །གྱད་དང་སེང་གེ་བརྒྱད་ཀྱིས་བཏེག་པའི་རིན་པོ་ཆེའི་ཁྲི། །པད་ཉིའི་གདན་ལ
རང་གི་རྩ་བའི་བླ་མ་རིགས་དྲུག་པ་རྡོ་རྗེ་འཆང་ཆེན་པོ་སྐུ་མདོག་སྔོན་པོ། །རྡོ་རྗེ་དང་དྲིལ་བུ་འཛིན་པ། །ཕྱག་རྒྱ་དྲུག་གིས་བརྒྱན་ཅིང༌། །མཚན་དང་
དཔེ་བྱད་ཀྱིས་བལྟ་བའི་མིག་ངོམས་པ་མེད་པར་མཛེས་པ། །དར་གྱི་སྟོད་གཡོགས་དང་ཤམ་ཐམས་ཅན། །རྡོ་རྗེའི་སྐྱིལ་མོ་ཀྲུང་གིས་འོད་ཀྱི་འཕྲེང་བ་

འཁྲིགས་པའི་དབུས་སུ་བཞུགས་པ།དེའི་འོད་ཀྱི་ལྕགས་ཀྱུས་བརྒྱུད་པའི་བླ་མ།།ཡི་དམ་མཁའ་འགྲོ་ཆོས་སྐྱོང་མ་ལུས་པ་བསྡུས་ཏེ་གཉིས་སུ་མེད་པར་གྱུར་པ། །མཆོག་གསུམ་གཅིག་དུ་
བསྡུས་པའི་ངོ་བོར་གྱུར་པར་བསམ་ལ། སྣང་སྲིད་སྐུ་གསུང་ཐུགས་རྡོ་རྗེ་མར་དག་པའི་ཕྱི་ནང་གསང་བ་དེ་ཁོ་ན་ཉིད་རོ་མཉམ་པའི་ངང་ལ་བཞག་པའི་སྒྲ་ཚུལ། །དངོས་སུ་འབྱོར་དང་ཡིད་ཀྱིས་
སྤྲུལ༑ །ཕྱི་ནང་གསང་བ་བླ་མེད་པའི། །མཆོད་སྤྲིན་རྒྱ་མཚོའི་ཚོགས་རྣམས་ཀུན། རྣམ་པ་ཀུན་ཏུ་མཆོད་པར་འབུལ། །ཞེས་བྱ་བས་མཆོད་ཅིང་། །འདི་དང་ཕྱི་མ་དུས་ཐམས་ཅད་ཀྱི་སྐྱབས་
མགོན་གཞན་ལ་རེ་བ་མེད་པའི་བློ་ལྟོས་བཅས་ནས། །བླ་མ་སངས་རིན་མར་གྲགས་པ་ལྟ་བུས་གསོལ་བ་བཏབ་ནས། །མཐར་བླ་མའི་སྨིན་མཚམས་ནས་སྐྱ་རྡོ་རྗེའི་བྱིན་རླབས་འོད་ཟེར་ཀུན་དའི་
སྣལ་མ་ལྟ་བུ་བྱུང་ནས་རང་གི་མཛོད་སྤུར་སོན་པས། །མ་དག་པའི་ལུས་སྦྱངས། །བུམ་པའི་དབང་ཐོབ། བླ་མའི་སྐུ་རྡོ་རྗེ་མངོན་དུ་བྱས། །བླ་མའི་མགྲིན་པ་ནས་གསུང་རྡོ་རྗེའི་བྱིན་རླབས་
ཝ་ཀའི་འཕྲེང་བ་ལྟ་བུ་བྱུང་ནས་རང་གི་ལོངས་སྤྱོད་ཀྱི་འཁོར་ལོར་ཐིམ། །མ་དག་པའི་ངག་སྦྱངས། །གསང་བའི་དབང་ཐོབ། །བླ་མའི་གསུང་རྡོ་རྗེ་མངོན་དུ་བྱས། །བླ་མའི་ཐུགས་ཀ་

༄༅། ནས་ཐུགས་རྡོ་རྗེའི་བྱིན་རླབས་ཨུཏྤལ་སྔོན་པོའི་ཞགས་པ་ལྟ་བུ་བྱུང་ནས་རང་གི་སྙིང་གར་ཐིམ། །མ་དག་པའི་ཡིད་སྦྱངས། །ཤེས་རབ་ཡེ་ཤེས་ཀྱི་དབང་ཐོབ།
བླ་མའི་ཐུགས་རྡོ་རྗེ་མངོན་དུ་བྱས། །བླ་མའི་ལྟེ་བ་ནས་ཡེ་ཤེས་ཀྱི་བྱིན་རླབས་འཇའི་གུར་ལྟ་བུར་བྱུང་ནས་རང་གི་ལྟེ་བར་ཐིམ། །ཐ་མལ་པའི་བདེ་བ་ཟག་པ་དང་བཅས་པ་སྦྱངས། །དབང་བཞི་
པ་ཐོབ། །བླ་མའི་ཡེ་ཤེས་རྡོ་རྗེ་མངོན་དུ་བྱས། །དེ་ནས་བླ་མ་འོད་དུ་ཞུ་རང་ལ་ཐིམ་པས། །རང་དང་བླ་མ་གཉིས་སུ་དབྱེར་མི་ཕྱེད་པ། །དཔེར་ན་ཆུ་དང་ཆུ་འདྲེས་པ་ལྟ་བུར་སེམས་མ་བཅོས་
གསུམ་
པ་སོ་སོ་རང་རིག་པའི་ཡེ་ཤེས་ཀྱི་རོལ་པར་མཉམ་པར་གཞག །ཐུན་ལས་ལྡང་ཀར་བདག་གིས་ལམ་ཟབ་མོ་འདི་ཉམས་སུ་བླངས་པའི་དགེ་བས་ཚེ་གཅིག་ལ་རྣམ་པ་ཐམས་ཅད་མཁྱེན་པའི་གོ་
འཕང་ཐོབ་སྟེ། །སེམས་ཅན་ཐམས་ཅད་ཀྱི་མགོན་དང་སྐྱབས་དང་དཔུང་གཉེན་གྱི་མཆོག་དམ་པར་གྱུར་ཅིག །ཅེས་དགེ་བའི་རྩ་བ་བསྔོ་བར་བྱའོ། །ལམ་ཟབ་དམིགས་པར་དྲིལ་བ། །རིན་
ཆེན་སྤུངས་ནས་ཆོས་ཀྱི་རྒྱལ་བུ་ཆེན་པོ་ཀུན་དགའ་དབང་ཕྱུག་དོན་ཡོད་གྲགས་པའི་རྒྱལ་མཚན་དཔལ་བཟང་པོས་བསྐུལ་བ་ལྟར། །སྤྲོས་པས་མ་བསླད་པའི་ལམ་རིམ་འདི། །དགེ་སློང་པདྨ་

དཀར་པོས་སྦྱར་བ་དར་ཞིང་བཀྲ་ཤིས་པའི་དཔལ་དང་ལྡན་པར་གྱུར་ཅིག། །།གང་ཡང་རྒྱལ་བ་རྣམས་ཀྱི་བསྟན་པའི་སྙིང་། །ཟབ་མོའི་ལམ་འདིར་གཟིགས་པས་གྲུབ་པ་རྣམས། །དབྱངས་
གཅིག་བསྟོད་པར་མཛད་ཕྱིར་མི་དབང་ཆེ། །ཀུན་ཏུ་འགྲུས་པའི་ཉམས་བཞེས་འདི་ལ་འཚལ། །ཐ་སྙད་བཤད་པའི་ཚིག་ཚོགས་ཁྲམ་པའི་གཏམ། །གནད་ཀ་མ་ཟིན་མན་ངག་བློ་འདྲིད་ཕྱིར།
རྡོ་རྗེ་འཆང་དབང་ཐོབ་པའི་མྱུར་ལམ་ནི། །ལམ་ཟབ་གདམས་པའི་ཉིང་ཁུ་འདི་ཀ་ལགས། །མང་པོའི་ཚིག་ནི་རྙོག་པ་སློང་བའི་ཐབས། །ཧ་ཅང་ཉུང་ནའང་ཀུན་གྱིས་རྟོགས་དཀའ་བས།
རན་པའི་ལེགས་བཤད་དོ་ཤལ་ཕུལ་བ་འདི། །མི་དབང་ཆེན་པོའི་ཐུགས་ཀར་འཆང་བར་རིགས།། །།བླ་མའི་རྣལ་འབྱོར་བཞུགས་སོ། །ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་
དུ་རྣམ་པ་ཐམས་ཅད་མཁྱེན་པ་སངས་རྒྱས་ཀྱི་གོ་འཕང་ཐོབ་པར་བྱ། དེའི་ཕྱིར་ལམ་ཟབ་མོ་བླ་མའི་རྣལ་འབྱོར་ཞུ་སྙམ་པ་གྱིས། དེ་ཡང་ཤེར་ཕྱིན་ལས། སངས་རྒྱས་ཆོས་རྣམས་དགེ་པའི་
བཤེས་ལ་བསྟེན་ཏོ་ཞེས། །ཡོན་ཏན་ཀུན་ཀྱི་མཆོག་མངའ་རྒྱལ་བ་དེ་སྐད་གསུངས། །སངས་རྒྱས་ཐོབ་པ་དགེ་བའི་བཤེས་གཉེན་ལ་རག་པས་དེ་མཉེས་པར་བྱ་འོས། །མཉེས་པར་བྱས་ནས་

།སངས་རྒྱས་དངོས་སུ་བསྒོམ་དགོས། །དེ་ཡང་སངས་རྒྱས་མིན་པ་ལ་སྒྲོ་བཏགས་ནས་བསྒོམ་པ་མིན། །ཡིན་པ་ལ་ཡིན་པར་གསལ་འདེབས་པ་ཡིན། །དེ་ཡིན་༅
པར་ཡང་གུར་ལས། །གང་ཕྱིར་རྡོ་རྗེ་སེམས་དཔའ་ཞེས། །དེ་ཉིད་སློབ་དཔོན་གཟུགས་གཟུང་ནས། །སེམས་ཅན་ཕན་གདགས་དམིགས་ནས་ནི། །ཐ་མལ་པ་ཡི་གཟུགས་སུ་གནས། །
ཞེས་གསུངས་པ་ཡིན། །དེས་ན་སྐྱབས་འགྲོ་སེམས་བསྐྱེད་སྔར་བཏང་ནས། །ལུས་ལྷར་གསལ་བའི་སྤྱི་བོར་སེང་གེ་ཆེན་པོ་བརྒྱད་ཀྱི་ཁྲི་པདྨ་ཟླ་ཉིའི་གདན་ལ། རང་གི་རྩ་བའི་བླ་མ་རིགས་
དྲུག་པ་ཁྱབ་བདག་རྡོ་རྗེ་འཆང་ཆེན་པོ་སྐུ་མདོག་སྔོ་དངས་ཞི་ཞིང་འཛུམ་པ། ཕྱག་གཉིས་ཐུགས་ཀར་རྡོ་རྗེ་དང་དྲིལ་བུ་འཛིན་ཞིང་རིན་པོ་ཆེ་དང་ཕྱག་རྒྱ་དྲུག་གིས་བརྒྱན་པ། དར་ཟབ་ཀྱི་སྟོད་
གཡོགས་དང་ཤམ་ཐབས་ཅན་རྡོ་རྗེ་སྐྱིལ་ཀྲུང་གིས་བཞུགས་པ། འོད་ཟེར་གྱི་འཕྲེང་བ་འཁྲིགས་པ་ཞིག་ཏུ་གསལ་བཏབ། རང་གི་ལུས་ལོངས་སྤྱོད་ཐམས་ཅད་མཆོད་པ་རབ་འབྱམས་ཀྱི་ཆར་
འབེབས་པའི་སྤྲིན་ཆེན་པོར་བསམས་ཏེ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆིའོ། །བླ་མ་ལོངས་སྤྱོད་རྫོགས་པའི་སྐུ་ལ༴། བླ་

མ་ཐུགས་རྗེ་སྤྲུལ་པའི་སྐུ་ལ༴། བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་གསོལ་བ་ཡིད་དང་འདྲེས་ངེས་པ་བཏབ། བླ་མའི་སྐུའི་སྨིན་མཚམས་ནས་འོད་ཟེར་དཀར་པོ་
འཕྲོས༑ རང་གི་དཔྲལ་བར་ཐིམ། ལུས་ཀྱི་དྲི་མ་དག །བུམ་དབང་ཐོབ། ལམ་བསྐྱེད་རིམ་བསྒོམ་པ་ལ་དབང་། འབྲས་བུ་སྐུ་རྡོ་རྗེ་སྤྲལ་པའི་སྐུ་ཐོབ་པའི་ནུས་པ་བཞག །མགྲིན་པ་ནས་
འོད་ཟེར་དམར་པོ་འཕྲོས། རང་གི་མགྲིན་པར་ཐིམ། ངག་གི་སྒྲིབ་པ་དག་གསང་བའི་དབང་ཐོབ། ལམ་རྩ་རླུང་སྒྱ་ལུས་བསྒོམ་པ་ལ་དབང་།ྋ འབྲས་བུ་གསུང་རྡོ་རྗེ་ཐོབ་པའི་ནུས་པ་
བཞག །ཐུགས་ཀ་ནས་འོད་ཟེར་སྔོན་པོ་འཕྲོས། སྙིང་གར་ཐིམ། ཡིད་ཀྱི་དྲི་མ་དག །དབང་གསུམ་པ་ཐོབ། ཕོ་ཉའི་ལམ་བསྒོམ་པ་ལ་དབང༌། །འབྲས་བུ་ཆོས་སྐ་ཐོབ་པའི་ནུས་པ་
བཞག །གནས་གསུམ་ནས་འོད་ཟེར་འཕྲོས། །རང་གི་གནས་གསུམ་དུ་ཐིམ། །ལུས་ངག་ཡིད་ཐ་དད་དུ་འཛིན་པའི་སྡིག་པ་དག །དབང་བཞི་པ་ཐོབ། ཕྱག་རྒྱ་ཆེན་པོ་བསྒོམ་པ་ལ་
དབང་༑ །འབྲས་བུ་ངོ་བོ་ཉིད་སྐུ་ཐོབ་པའི་ནུས་པ་བཞག །མཐར་འོད་དུ་ཞུ། །རང་ལ་ཐིམ། དགེ་བའི་རྩ་བ་བསྔོ་བའོ།། །།ཐུགས་རྗེ་ཆེན་པོའི་སྒོམ་བཟླས་བཞུགས་སོ། །འཕགས་པ་སྤྱན་རས་

༄༅། །གཟིགས་ཀྱི་སྒོམ་བཟླས་བསྒོམ་སྙམ་པས་སྐྱབས་འགྲོ་སེམས་བསྐྱེད་བྱས། །ཨོཾ་སྭ་བྷཱ་ཝ་ཤུདྡྷ༔ སརྦདྷརྨཿསྭ་བྷཱ་ཝ་ཤུདྡྷེ྅ཧཾ་གིས་སྟོང་པ་ཉིད་གསལ་བཏབ། །དེ་
1/1/01
ཉིད་ལས་ཡི་གེ་ཧྲཱིཿ དེ་ཡོངས་སུ་གྱུར་པའི་སྤྱན་རས་གཟིགས་སྐུ་མདོག་དཀར་པོ་ཕྱག་བཞིའི་དང་པོ་གཉིས་ཐུགས་ཀར་ཐལ་མོ་སྦྱར་བ།༞ །གཡས་འོག་མ་ཤེལ་འཕྲེང་། གཡོན་འོག་མ་པདྨ་དཀར་
པོ་འཛིན་པ། །རྒྱན་ཐམས་ཅད་ཀྱིས་བརྒྱན་པ། །རྡོ་རྗེ་སྐྱིལ་ཀྲུང་གིས་བཞུགས་པའི་ཐུགས་ཀར་ཟླ་བ་ལ་ཧྲཱིཿ ཨོཾ་མ་ཎི་པདྨེ་ཧཱུཾ་ཞེས་བསྐོར། སྔགས་འདྲེན། ཡིད་ཀྱིས་དེ་ལས་འོད་
འཕྲོས༑ དོན་གཉིས་བྱས་པར་བསམས། མཐར་དགེ་རྩ་བྱང་ཆུབ་ཏུ་བསྔོ་བར་བྱའོ།། །།ཚེ་སྒྲུབ་རྒྱུན་ཁྱེར་བཞུགས་སོ། ཕྱོགས་བཅུ་དུས་གསུམ་གྱི་དེ་བཞིན་གཤེགས་པ་ཐམས་ཅད་ཀྱི་སྐུ་གསུང་
ཐུགས་ཡེ་ཤེས་ཀྱི་ངོ་བོར་གྱུར་པ་རྗེ་བཙུན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རྣམས་ལ་སྐྱབས་སུ་མཆིའོ། །སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་
མ་ཐོབ་བར་དུ་བདག་ནི་སྐྱབས་སུ་མཆི། །བདག་གིས་སྦྱིན་སོགས་བགྱིས་པའི་བསོད་ནམས་འདི་དག་གིས། །འགྲོ་ལ་ཕན་ཕྱིར་སངས་རྒྱས་མྱུར་དུ་ཐོབ་པར་ཤོག ། ཨོཾ་སྭ་བྷཱ་ཝ་ཤུདྡྷསརྦ

དྷརྨཱསྭ་བྷཱ་ཝ་ཤུདྩོ྅ཧཾ། མདུན་ཀྱི་ནམ་མཁར་རྨ་བྱས་བཏེག་པའི་ཁྲི་པདྨ་ཟླ་བ་ལ་ཧྲཱིཿ དམར་པོ་དེ་ཡོངས་སུ་གྱུར་པའི་བཅོམ་ལྡན་འདས་ཚེ་དཔག་ཏུ་མེད་པ་སྐུ་མདོག་ལི་ཁྲིའི་ཞུན་མ་ལྟ་བུར་དམར་
སེར་མཚན་དང་དཔེ་བྱད་ཐམས་ཅད་ཀྱིས་མཛེས་པ་ཤིན་ཏུ་ཞི་བ་མཉམ་གཞག་གི་ཕྱག་རྒྱའི་སྟེང་ན་འཆི་བ་མེད་པ་ཚེའི་བདུད་རྩིས་གང་བའི་བུམ་པ་བསྣམས་པ་དར་དང་རིན་པོ་ཆེའི་རྒྱན་གྱིས་སྤྲས་
པ༑ དེའི་ཐུགས་ཀར་ཟླ་བ་ལ་ཧྲཱིཿ དེའི་མཐར་ཨཾ་ཨ་མཱ་ར་ཎི་ཛཱི་ཝནྟི་ཡེ་སྭཱ་ཧཱས་བསྐོར་བ། དེ་ངག་ཏུ་འདོན་པའི་དུས། དེ་ལས་འོད་ཟེར་འཕྲོས། འཇིག་རྟེན་ཁམས་ན་ཚེ་བསྲིང་བསོད་
ནམས་དཔལ་བསྐྱེད་པར་ནུས་པ། འབྱུང་བ་བཞིའི་བཅུད། སེམས་ཅན་གྱི་ཚེ། སངས་རྒྱས་བྱང་སེམས་ཀྱི་སྐུ་གསུང་ཐུགས་ཡེ་ཤེས་ཐམས་ཅད་བསྡུས། ཕྱག་གི་བུམ་པར་ཐིམ། ཁོལ་
ཞིང་ལུད་པ་བདག་གི་སྤྱི་བོ་ནས་ཞུགས།ྋ ལུས་ཐམས་ཅད་གང་བར་བསམ། མཐར་མགོན་པོ་དེ་རང་ལ་ཐིམ། ྋརང་ལུས་ཚེ་དཔག་མེད་དང་གཉིས་སུ་མེད་པར་བསམ། མཐར། དགེ་བ་
འདི་ཡིས་མྱུར་དུ་བདག །འཆི་བ་མེད་པའི་ཚེ་འགྲུབ་ནས། །འགྲོ་བ་གཅིག་ཀྱང་མ་ལུས་པ། །དེ་ཡིས་ལ་འཁོད་པར་ཤོག །ཅེས་མིའི་དབང་པོ་ཚེ་དབང་བསྟན་འཛིན་རྡོ་རྗེའི་ཐུགས་དམ་དུ་

༄༅། །པདྨ་དཀར་པོས་བདེ་སྐྱིད་གླིང་དུ་སྦྱར་བའོ།། །།ཕྱག་ཆེན་གྱི་ཉམས་ལེན་ཐུན་གཅིག་མ་བཞུགས་སོ།། ཡང་དག་པའི་གདམས་ངག་བསྒོམ་ན། ཐོག་མར་ལུས་གནད་
བསྲངས་སུ་བཅུག །སྟེང་འོག་གི་རླུང་རང་སོར་བཞག །ཡིད་རྩེ་གཅིག་པས་དམིགས་པ་གང་བདེ་བ་གཅིག་ལ་གཏད་པ་ནི། སེམས་ཀྱི་གླང་པོ་དྲན་པའི་ཀ་བ་ལ་གདགས་པ་ཞེས་བྱ། དེ་ལྟར་
མཉམ་པར་གཞག་པས། དམིགས་པ་དེ་བརྗེད་ནས་གཞན་པའི་བསམ་དབང་དུ་འགྲོ །དེ་ནི་འགྱུས་པ་ཏེ། དེ་ལྟར་འགྱུ་བ་རང་དུ་མི་ཚོར། འགྱུས་འདུག་པའི་དུས་རིག་ནས། དེ་འཕྲོ་བཅད་
སྔར་གྱི་དམིགས་པ་དེ་ཀ་ལ་གཏད་ནས་སྒོམས། དེ་ལྟར་ལན་མང་དུ་བྱས་པའི་རྒྱས། དེའི་སྟེང་དུ་མི་ཚུགས་པར་རྣམ་རྟོག་གཅིག་རྟིང་གཉིས་རྟིང་ཤར། དེས་སུན་བ་སྙམ་བྱེད་ན། སྔར་དྲན་
པ་བསྒྲིམས་པ་དེ་སྐྱོན་དུ་སོང་བས། ད་གློད་དེ་རྟོག་པ་ཤར་འདུག་ཀྱང་མི་དགག་རང་སོར་གཞག །རང་སོར་གཞག་པ་དེ་ལ་གོམས་པ་ན། སྔར་གྱི་འགྱུ་བ་ཆུ་རྒྱུག་རྒྱུག་དེ་མེད་པར་བདེ་མེར་ཏེ་
གནས་པ་མཚོ་འཁྱིལ་བ་ལྟ་བུ། དེ་ལ་ཅུང་ཟད་གནས་ནས་མ་རིག་པར་འགྱུས་འགྲོ །འགྱུ་བ་དེ་གློད་པའི་སྐྱོན། དེ་ཙ་ན་དེ་གཉིས་སྤེལ་གྱིན་བསྒོམས་པས་ངང་གིས་གྲིམས་ལྷོད་

སྙོམས༑ དེས་གནས་པ་བདེ་གསལ་མི་རྟོག་པའི་རང་བཞིན་སྐད་ཅིག་ཀྱང་མ་ཡེངས་པས་དྲན་པ་ཤར། དེ་ལྟ་བུའི་མཚན་མ་མེད་པའི་ཞི་གནས་སུ་གཞག །ཞི་གནས་དེ་ལ་ཡང་དང་ཡང་དུ་
གཞག་པས། དེ་ཡིད་ལ་བྱེད་པ་དང་བཅས་པར་ངང་གིས་འཆར་ཏེ། དེ་ནི་ཤེས་བཞིན་ནམ་ལྷག་མཐོང་གི་ཆ་ཡིན། དེ་བརྟན་པ་དང་། ཞི་གནས་དང་ལྡན་བཞིན་དུ་ལྷག་མཐོང་དེས་དཔྱད་པས་
ལྟ་བ་རྣམ་པར་དག་པར་འགྱུར་ལ། འདིའི་ཚེ་སྦྱོར་རྗེས་ལ་དབུ་མ་པའི་རིགས་པ་རྣམས་ཀྱིས་གཞིགས་པས་སྤྲོས་པ་རྣམ་པར་འཆད་པར་འགྱུར་བ་ཡིན་པས་མཛུབ་བཙུགས་བཤད་པ་དེ་ལས་མ་
མཆིས་སོ། །ཞེས་པདྨ་དཀར་པོས་ཇོ་གདན་མཚན་སྒྲོག་མཁན་པོར་གདམས་སོ།། སརྦ་མངྒ་ལཾ།།

བླསྒྲུབ་
ཤི
གཅིག་༄༅། །ལམ་ཟབ་བླ་མ་སྒྲུབ་པའི་དམིགས་རིམ་བཞུགས་སོ།།
དམིགས་
རིམ་

༄༅། །ན་མཿསརྦ་ཛྙཱ་དྷ་རྨ་རཱ་ཛ་ཝ་གིནྡྲ། །མཁྱེན་པའི་ཕ་མཐའ་མི་མངོན་ཞིང༌། །བརྩེ་བའི་རྦ་རླབས་གཡོ་བ་ཅན། རྟོགས་པའི་
ཡིད་བཞིན་ནོར་བུས་བལྟམས། །ཡོངས་འཛིན་ཆུ་གཏེར་དབང་པོར་འདུད། །དཀར་རྒྱུད་ཀུན་གྱི་བགྲོད་པ་གཅིག་པའི་ལམ། །མདོ་རྒྱུད་ཀུན་གྱི་སྙིང་
ཕྱུང་བླ་མ་ཡི། །སྒྲུབ་ཐབས་ཟབ་མོ་སློབ་བུས་བསྐུལ་བའི་ངོར། །བླ་མ་མཁའ་འགྲོར་བཟོད་གསོལ་བྲི་བར་བྱ། །དེ་ཡང་ལམ་ཟབ་མོ་བླ་མ་སྒྲུབ་པའི་
ཞལ་གདམས་ལ། སྔོན་འགྲོ་བསླབ་པ་གསུམ་ལ་བསླབ་པ། དངོས་གཞི་སྨིན་གྲོལ་གཉིས་ལ་བསླབ་པ། རྗེས་ངོ་སྤྱོད་པ་ལ་བསླབ་པ་དང་གསུམ་

བླསྒྲུབ་
ཤི ༄༅། །ལས། དང་པོ་དམ་ཚིག་གཙང་མ་ལ་བསླབ་པ་དང༌། ཚོགས་བསགས་པ་ལ་བསླབ་པ་དང་། གསོལ་བ་འདེབས་པ་ལ་
བསླབ་པ་དང་གསུམ་ལས། དང་པོ་ནི། བླ་མ་དང་མཆེད་གྲོགས་ལ་དམ་ཚིག་མ་ཉམས་པར་བྱ་ཞིང་། ཕྱི་ནང་གསང་བ་དེ་ཁོ་ན་ཉིད་ཀྱི་རྡོ་རྗེ་སེམས་
དཔའི་སྒོམ་བཟླས་རྒྱུན་དུ་བྱ་བ་ཡིན་ནོ། །གཉིས་པ་ནི། སྦྱིན་གཏོང་ཅི་འབྱོར་པ་བགྱིད་ཅིང༌། བསྒྲུབ་པའི་མཎྜལ་བཀོད་ལ། མཆོད་པའི་མཎྜལ་
འབུལ་བ་ལ་བསླབ་པའོ། །གསུམ་པ་ནི། སྤྱི་བོའི་གཙུག་གམ་སྙིང་གི་དཀྱིལ་ལམ། མདུན་གྱི་ནམ་མཁའ་གང་རུང་དུ་བླ་མ་བསྒོམ་ལ་ལུས་ལོངས་

སྤྱོད་འབུལ་ཞིང་མ་ནམ་མཁའ་སོགས་ཀྱིས་གསོལ་འདེབས་ཁ་ཚིག་ཙམ་མིན་པར་སྙིང་ཁོང་རུས་པའི་གཏིང་ནས་འདེབས་པ་ལ་བསླབ་པ་རྣམས་སོ། །དངོས་གཞི་ལ། སྨིན་པར་བྱེད་པའི་དབང་
གིས་སྨིན་པར་བྱས་ལ། ལུང་འབུམ་ལ་སོགས་པ་སྔོན་དུ་འགྲོ་བ་བྱས་ནས། ཕྱི་སྒྲུབ་ནང་སྒྲུབ་ལ་སོགས་པའི་ཞལ་ཤེས་རྣམས། མཚམས་ལོ་གསུམ་མམ། ལོ་གཅིག་གམ་ཟླ་བ་བརྒྱད་ཀྱི་
བཀའ་རྒྱ་བཏབ་ལ་བྱིན། དེ་ལ་དང་པོ་ཕྱི་སྒྲབ་ཀྱི་དམིགས་པ་ནི། སྒྲབ་པ་ཅི་ཙམ་བྱེད་པའི་བར་གྱི་མཐུན་རྐྱེན་ཚང་བར་བསགས་ནས་ཕྱི་སྤྱད་ནང་དུ་མི་གཏོང༌། ནང་སྤྱད་ཕྱིར་མི་གཏོང༌། ཆུ་
དགོས་དུས་ཆུ་དར་འཕྱར། བུག་སྒོའི་ཕྱིར་མཐོ་དཀར་པོ་ཅིག་བརྩིག་ལ་སྒོར་ས་དེ། སྤྱན་རས་གཟིགས་ཕྱག་སྟོང་སྤྱན་སྟོང་དུ་གསལ་བ་ལ་མ་ཎི་སྟོང་ངམ་བརྒྱ། སྒོ་ཚུན་གྱི་སྤྱིལ་པོའི་རྒྱ་དེ་སྤྱན་
རས་གཟིགས་ཞལ་གཅིག་ཕྱག་བཞི་པར་བསྒོམ་ལ་མ་ཎི་སྟོང་ངམ་བརྒྱ། མལ་དེ་ཉིད་ཁ་སར་པ་ཎིར་བསྒོམས་ལ་མ་ཎི་སྟོང་ངམ་བརྒྱ། སྐུ་དེ་གསུམ་ཀའང་གཅིག་གི་ཐུགས་ཀར་གཅིག་བཞུགས་
པ༑ ཁ་སར་པ་ཎིའི་ཐུགས་ཀར་རང་ཡོད་པའི་མདུན་དུ་ཞིང་ཁམས་གསེར་གྱི་ས་གཞི་ལག་མཐིལ་ལྟར་འཁོད་སྙོམས་པའི་དབུས་སུ་བཾ་ལས་བདུད་རྩིའི་རྒྱ་མཚོ། དེའི་དབུས་སུ་པཾ་ལས་དཔག་

།བསམ་ཤིང་གི་སྡོང་པོ་རྩ་བ་གཅིག་ལ་ཡལ་ག་དུ་མར་གྱེས་པའི་སྟེང་དུ་འདབ་དྲུག་བརྩེགས་ལྷའི་གོས་གྱིས་ཀླུབས་པའི་ཁར། ངོ་བོ་དྲིན་ཅན་རྩ་བའི་བླ་མ། རྣམ་པ་| ༄༅།
རྡོ་རྗེ་འཆང་དུ་གསལ་བའི་དབུ་ཐོག་ནས་ཡར། བརྒྱུད་པའི་བླ་མ་རྣམས་མཐོ་བརྩེགས་སུ་བཞུགས་པ་ལ་དུས་གསུམ་གྱི་བླ་མས་བསྐོར་བ། མདུན་དུ་པད་ཉིའི་གདན་ལ་བདེ་མཆོག་འཁོར་ལོ་ལ་
ཡི་དམ་ལྷ་ཚོགས་ཀྱིས་བསྐོར་བ། གཡས་སུ་པད་ཟླའི་གདན་ལ་ཤཱ ཀྱ་ཐུབ་པ་ལ་དུས་གསུམ་གྱི་སངས་རྒྱས་ཀྱིས་བསྐོར་བ། རྒྱབ་ཏུ་ཡུམ་ཆེན་མོ་ལ་ལུང་རྟོགས་ཀྱི་ཆོས་ཀྱིས་བསྐོར
བ༑ གཡོན་དུ་སྤྱན་རས་གཟིགས་ལ་འཕགས་པའི་དགེ་འདུན་རྣམས་ཀྱིས་བསྐོར་བའི་ཕྱོགས་མཚམས་ཐམས་ཅད་དུ་དཔའ་བོ་མཁའ་འགྲོ་ཆོས་སྐྱོང་སྲུང་མ་རྣམས་སྤྲིན་གྱི་ཕུང་པོ་གཏིབས་པ་ལྟར་
གསལ་བས། སེམས་ཅན་ཐམས་ཅད་ཀྱི་དོན་དུ་རྣམ་མཁྱེན་སངས་རྒྱས་ཀྱི་གོ་འཕང་རིན་པོ་ཆེ་ཐོབ་པར་བྱ། དེའི་ཕྱིར་དུ་ལམ་ཟབ་མོ་བླ་མ་སྒྲབ་སྙམ་པའི་བསམ་པས་སྐྱབས་འགྲོ་སེམས་བསྐྱེད་
ལན་གསུམ་བྱ། རྡོ་རྗེ་སེམས་དཔའི་སྒོམ་བཟླས་བྱས། གོང་གི་སྐྱབས་ཡུལ་སླར་ཡང་གསལ་བར་དམིགས་ལ། བླ་མ་དམ་པ་རྗེ་བཙུན་པའི་མཎྜལ་ཉི་ཤུ་རྩ་གཅིག་འབུལ་ཞིང་འདོད་དོན་

གསོལ་བ་བཏབ། ཡན་ལག་བདུན་པའི་ཐོག་མ་ཕྱག་འཚལ་བ་ནི རང་གི་ལུས་འདི་རབ་བྱུང་བའི་ཆ་བྱད་གཞོན་ཞིང་མཛེས་པ་ཞིང་གི་རྡུལ་སྙེད་དུ་སྤྲལ་ཏེ། མཁའ་མཉམ་སེམས་ཅན་ཐམས་
ཅད་ཀྱང་རབ་ཏུ་བྱུང་བའི་ཆ་བྱད་དུ་གསལ་ནས་རམ་འདེགས་པར་བསམ་ནས། མ་ནམ་མའི་ཕྱག་སྟོང་བཙལ་ལ། ཕྱི་ནང་གསང་བའི་མཆོད་བས་མཆོད། བླ་མ་རྡོ་རྗེ་འཛིན་པ་ཞེས་སོགས་ཀྱིས་
སྟོབས་བཞིའི་སྒོ་ནས་སྡིག་པ་བཤགས་རྗེས་སུ་ཡི་རངས་འབུལ། དཔལ་ལྡན་བླ་མ་དམ་པའི་སྐུའི་སྒོ་ནས་ཆོས་ཀྱི་འཁོར་ལོ་བསྐོར་བར་སྩལ་དུ་གསོལ། བདག་གིས་སྤྲལ་སྐུ་འགྲུབ་པར་བྱིན་
གྱིསབརླབ་ཏུ་གསོལ། གསུང་གི་ལོངས་སྐུ་འགྲུབ་པར་བྱིན་གྱིས་བརླབ་ཏུ་གསོལ། ཐུགས་ཀྱི་ཆོས་སྐུ་འགྲུབ་པར་བྱིན་གྱིས་བརླབ་ཏུ་གསོལ། མྱ་ངན་ལས་མི་འདའ་བར་གསོལ་བ་
གདབ༑ སྐྱབས་ཡུལ་རྣམས་རིམ་པས་བླ་མ་ལ་ཐིམ། རང་སྤྱན་རས་གཟིགས་སུ་གསལ་བཏབ་པའི་སྤྱི་བོར་བླ་མ་སྤྱན་དྲངས། མ་ལུས་ཀུན་ཁྱབ་མས་གསོལ་བ་བཏབ། ཏིང་ངེ་འཛིན་གྱི་
དབང་བླངས། རང་ལ་བསྟིམ་མཉམ་པར་གཞག །དེ་ལས་སྐྱོ་ན་དགེ་བ་འདི་ཡིས་གྱུར་དུ་བདག །ཅེས་སོགས་དང་། བདག་གིས་དཔལ་ལྡན་བླ་མ་དམ་པ་འགྲུབ་པར་གྱུར་ཅིག །འགྲུབ་

| ༄༅། །ནས་འགྲོ་བ་སེམས་ཅན་གྱི་དོན་རྒྱ་ཆེན་པོ་འགྲུབ་པར་གྱུར་ཅིག །ཅེས་པའི་སྨོན་ལམ་འདེབས་ཤིང་ཕུང་པོའི་ཚོགས་འཁོར་དང་གཏོར་མའི་རྣལ་འབྱོར་གང་འགྲུབ་བྱེད་
༨པའོ༑ །གཉིས་པ། མནྜལ་ཡན་ཕྱི་སྒྲུབ་བཞིན་ལ། རང་ཉིད་བདེ་མཆོག་ལྷན་སྐྱེས་སུ་གསལ་བཏབ་པའི་སྤྱི་བོ་ན་ཡར་བླ་བསྒྲུབ་བརྒྱུད་པའི་བླ་མ་རྣམས་གསལ་བཏབ། ལུས་ལོངས་སྤྱོད་ཀྱི་
དངོས་པོ་ཕུལ། བརྒྱུད་པའི་གསོལ་བ་བཏབ། རིམ་གྱིས་རྩ་བའི་བླ་མ་ལ་ཐིམ། དེ་ལ་ཏིང་ངེ་འཛིན་གྱི་དབང་བླངས། འོད་དུ་ཞུ་རང་ལ་ཐིམ། མཉམ་པར་གཞག །དེ་ལས་སྐྱོ་ནའང་བདེ་
མཆོག་ལྷན་སྐྱེས་ཡབ་ཡུམ་ཕྱི་གསལ་ནང་གསལ་དུ་གསལ་བའི་ལུས་ཀྱི་དབུས་དྲངས་པོར་རྩ་གསུམ་འཁོར་ལོ་བཞི་དང་བཅས་པ། གསང་གནས་ཀྱི་རྩ་འདབ་སུམ་ཅུ་རྩ་གཉིས་ལ། བླ་མ་དོན་
ཡོད་གྲུབ་པ། ཡབ་ཡུམ་སོ་གཉིས། ལྟེ་བའི་རྩ་འདབ་དྲུག་ཅུ་རྩ་བཞི་ལ་བླ་མ་རིན་ཆེན་འབྱུང་ལྡན་སེར་པོ་ཡབ་ཡུམ་རྩ་གྲངས་དང་མཉམ་པ། སྙིང་ཁའི་རྩ་འདབ་བརྒྱད་ལ་བླ་མ་མི་བསྐྱོད་པ་
སྔོན་པོ་ཡབ་ཡུམ་བརྒྱད། མགྲིན་པར་རྩ་འདབ་བཅུ་དྲུག་ལ་བླ་མ་འོད་དཔག་མེད་དམར་པོ་ཡབ་ཡུམ་བཅུ་དྲུག །སྤྱི་བོར་རྩ་འདབ་སོ་གཉིས་ལ་བླ་མ་རྣམ་སྣང་དཀར་པོ་ཡབ་ཡུམ་སོ་གཉིས་

གསལ་བཏབ་ཡེ་ཤེས་སེམས་དཔའི་ཚུལ་དང་མ་ནམ་མཁའ་མ། གང་གི་འཁོར་བའི་ཉེས་པ་ནི། །ཞེས་སོགས་ཀྱིས་ཕྱག་སོགས་ཡན་ལག་བདུན་པ་འབུལ། མ་ནམ་མ་བཞི་བསྐོར་ལན་བདུན་
གྱི་རྗེས་སུ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་པ་སྟོང་ཕྲག་གཅིག་སོང་བ་དང་། མ་ལུས་ཀུན་ཁྱབ་མའི་གསོལ་
འདེབས་ཚར་གཅིག་གི་རྗེས་སུ། མདུན་གྱི་བླ་མ་ལྷན་སྐྱེས་ཀྱི་གསང་གནས་ཀྱི་དོན་གྲུབ་ཡབ་ཡུམ་འོད་དུ་ཞུ། རང་གི་གསང་གནས་ཀྱི་དོན་གྲུབ་ཡབ་ཡུམ་ལ་ཐིམ་པས། འདུ་བྱེད་གྱི་ཕུང་པོ་
སྦྱངས༑ ཕྲག་དོག་གི་དྲི་མ་དག །བྱ་བ་གྲུབ་པའི་ཡེ་ཤེས་མངོན་དུ་བྱས། དོན་ཡོད་གྲུབ་པའི་འཕྲིན་ལས་ལ་དབང་ཞིང་། དོན་ཡོད་གྲུབ་པའི་གོ་འཕང་མངོན་དུ་བྱ། སྔོ་བ་སྨོན་ལམ་བྱ་བ་སྔ་
ཐུན་ནོ། །གུང་ཐུན་ལ་གསོལ་བ་འདེབས་པ་ཡན་གོང་བཞིན་ལ། མདུན་གྱི་བླ་མ་ལྷན་སྐྱེས་ཀྱི་ལྟེ་བའི་རིན་ཆེན་འབྱུང་ལྡན་ཡབ་ཡུམ་འོད་དུ་ཞུ། རང་གི་ལྟེ་བའི་རིན་ཆེན་འབྱུང་གནས་ཡབ་ཡུམ་
རྣམས་ལ་ཐིམ། ཚོར་བའི་ཕུང་པོ་སྦྱངས། ང་རྒྱལ་གྱི་དྲི་མ་དག །མཉམ་པ་ཉིད་ཀྱི་ཡེ་ཤེས་མངོན་དུ་བྱས། ྋརིན་ཆེན་འབྱུང་ལྡན་གྱི་འཕྲིན་ལས་ལ་དབང་ཞིང་། རིན་འབྱུང་གི་གོ་འཕང་

།མངོན་དུ་བྱ། མཐར་བསྔོ་བ་བྱེད་པ་གུང་ཐུན་ནོ། །ཡང་གསོལ་བ་འདེབས་པ་ཡན་གོང་བཞིན་ལ། མདུན་གྱི་ཧེ་རུ་ཀའི་ཐུགས་ཀའི་མི་བསྐྱོད་པ་ཡབ་ཡུམ་རང་གི་
1/1/01
༨ སྙིང་གའི་མི་བསྐྱོད་པ་ཡབ་ཡུམ་ལ་ཐིམ། རྣམ་པར་ཤེས་པའི་ཕུང་པོ་སྦྱངས། ཞེ་སྡང་གི་དྲི་མ་དག །མེ་ལོང་ལྟ་བུའི་ཡེ་ཤེས་མངོན་དུ་བྱས། མི་བསྐྱོད་པའི་འཕྲིན་ལས་ལ་དབང་ཞིང་། མི་
བསྐྱོད་པའི་གོ་འཕང་མངོན་དུ་བྱ། བསྔོ་བ་སྨོན་ལམ་བྱེད་པ་ཕྱི་ཐུན་ནོ། །ཡང་གཞན་གོང་ལྟར་ལ། བླ་མའི་མགྲིན་པའི་འོད་དཔག་མེད་ཡབ་ཡུམ་འོད་དུ་ཞུ། རང་གི་མགྲིན་པའི་འོད་དཔག་
མེད་ཡབ་ཡུམ་ལ་ཐིམ། འདུ་ཤེས་ཀྱི་ཕུང་པོ་སྦྱངས། འདོད་ཆགས་ཀྱི་དྲི་མ་དག །སོ་སོར་རྟོག་པའི་ཡེ་ཤེས་མངོན་དུ་བྱས། འོད་དཔག་མེད་ཀྱི་འཕྲིན་ལས་ལ་དབང་ཞིང༌། འོད་དཔག་
མེད་ཀྱི་གོ་འཕང་མངོན་དུ་བྱ། བསྔོ་བ་སྨོན་ལམ་བྱེད་པ་སྲོད་ཐུན་ནོ། །ཡང་གཞན་གོང་ལྟར་ལ་བླ་མའི་སྤྱི་བོའི་རྣམ་པར་སྣང་མཛད་ཡབ་ཡུམ་འོད་དུ་ཞུ། རང་གི་སྤྱི་བོའི་རྣམ་པར་སྣང་མཛད་
ཡབ་ཡུམ་ལ་ཐིམ། གཟུགས་ཀྱི་ཕུང་པོ་སྦྱངས། གཏི་མུག་གི་དྲི་མ་དག །ཆོས་ཀྱི་དབྱིངས་ཀྱི་ཡེ་ཤེས་མངོན་དུ་བྱས། རྣམ་པར་སྣང་མཛད་ཀྱི་འཕྲིན་ལས་ལ་དབང་ཞིང་། རྣམ་པར་སྣང་

མཛད་ཀྱི་གོ་འཕང་མངོན་དུ་བྱ། བསྔོ་བ་སྨོན་ལམ་བྱེད་པ་གུང་ཐུན་ནོ། །དེ་ནས་ཐོར་ཐུན་ལ། ཡང་གཞན་གོང་ལྟར་ལ། མདུན་གྱི་ལྷན་སྐྱེས་ཡབ་ཡུམ་འོད་དུ་ཞུ། རང་གི་སྤྱི་བོ་ནས་རིམ་པ
བཞིན་དུ་གནས་ལྔའི་ལྷ་ཚོགས་ལ་དབང་བསྐུར། ལུས་གང༌་། ཆུ་ལྷག་མ་ཡར་ལུད་པ་ལས་སྤྱི་བོར་བླ་མ་རྡོ་རྗེ་འཆང་ཆེན་པོས་དབུ་བརྒྱན།མཉམ་པར་གཞག་པ་ནི་དོན་ཀྱི་བླ་མ་སྒྲུབ་པའོ།
མཐར་བསྔོ་བ་སྨོན་ལམ་བགྱིད་པ་ནི་ནང་སྒྲུབ་བོ། །གསུམ་པ་ནི། སྲུང་འཁོར་ནས་བླ་མའི་རྣལ་འབྱོར་གྱི་བར་གོང་བཞིན་ལ། ཚད་མེད་བཞི་བསྒོམ་པའི་རྣལ་འབྱོར་ནི། སེམས་ཅན་ཐམས་
ཅད་ཀྱི་དོན་དུ་བདག་གིས་ལམ་ཟབ་མོ་བླ་མ་སྒྲུབ་སྙམ་པའི་བསམ་པས་ཚད་མེད་བཞི་བསྒོམ། བསྐྱེད་རིམ་ལྷའི་རྣལ་འབྱོར་ནི། རང་ཉིད་བདེ་མཆོག་ལྷན་སྐྱེས་སུ་གསལ་བཏབ་པའི་ཐུགས་ཀར་
བླ་མ་བདེ་མཆོག་ཏུ་གསལ་བའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་ཡེ་ཤེས་ལྔ་ལྡན། མཐའ་མར་ཨོཾ་ཨཱཿ གུ་རུ་ཌཱ་ཀི་ནཱི་སིདྡྷི་ཧཱུཾ། ཞེས་པས་བསྐོར་བ་ལ་གསལ་འདེབས་པ་ནི་
བཟླས་པ་སྔགས་ཀྱི་རྣལ་འབྱོར་རོ། །འོད་ཟེར་སྤྲོ་བསྡུའི་རྣལ་འབྱོར་ལ། ཐུགས་ཀའི་སྔགས་འཕྲེང་ལས་འོད་ཟེར་དཀར་པོ་དཔག་ཏུ་མེད་པ་འཕྲོས། སངས་རྒྱས་བྱང་སེམས་རྣམས་ལ་མཉེས་

༄༅། །པའི་མཆོད་པ་ཕུལ། སེམས་ཅན་ཐམས་ཅད་ཀྱི་སྡིག་སྒྲིབ་མ་ལུས་པ་སྦྱངས། སླར་རྒྱལ་བ་མ་ལུས་པའི་སྐུ་གསུང་ཐུགས་ཀྱི་བྱིན་རླབས་ཐམས་ཅད་འོད་ཟེར་གྱི་ཚུལ་
0?32
༨b དུ་བསྡུས་ནས་སྔགས་འཕྲེང་ལ་ཐིམ་པར་བསམ་ཞིང༌། སྔགས་བཟླས་པས་འོད་ཟེར་སྤྲོ་བསྡུ་ཡང་ཡང་བྱ། རྫོགས་པའི་རིམ་པའི་རྣལ་འབྱོར་ནི། རྣམ་པ་ལྷ་སྐུ་རང་བཞིན་སྟོང་ཉིད་སྤྲོས་པའི་
མཐའ་དང་བྲལ་བའི་བདེ་སྟོང་དབྱེར་མེད་ཟུང་འཇུག་གི་ངང་ལ་འཇོག་པ་ནི་དོན་གྱི་བླ་མ་སྒྲུབ་པ་སྟེ། དེ་ལས་སྐྱོན་བསྔོ་བ་སྨོན་ལམ་གྱིས་རྒྱས་འདེབས་པ་བསྔོ་བ་སྨོན་ལམ་གྱི་རྣལ་འབྱོར། སྦྱིན་
0
སྲེག་གི་རྣལ་འབྱོར་ནི། སྔ་དགོང་ཐབ་བསངས་མེ་ལྷ་བསྐྱེད་པའི་ལྟོ་བར་ཁོག་མ་གཞལ་ཡས་ཁང་། རྫས་བདེ་མཆོག་ཞུ་བའི་བདུད་རྩིར་བསམ། རང་ལུས་བདེ་མཆོག་ཏུ་གསལ་བའི་ལྕེ་ཆུང་
བླ་མ་ལྷན་སྐྱེས་ཡབ་ཡུམ། ལྕེ་མེ་ལྷ། ཁཧོམ་ཁུང་། ལག་པ་དགང་བླུགས་ཟས་བདེ་བའི་མཆོད་པས་བླ་མ་མཆོད་པས། སྐུ་ལས་བདེ་བའི་རྒྱུན་བབས་པས་འཁོར་ལོ་བཞི་གང་། འཕྲིན་
ལས་བཞི་ལ་དབང་བར་བསྒོམ། གཏོར་མའི་རྣལ་འབྱོར་ནི། གཏོར་མ་བྱིན་གྱིས་རླབས། ཡེ་ཤེས་ཀྱི་བདུད་རྩིར་བསམ་ལ། ྋབླ་མ་བདེ་མཆོག་ཡབ་ཡུམ་དུས་གསུམ་གྱི་རྒྱལ་བ་སྲས་དང་

བཅས་པ་ཐམས་ཅད་སྤྱན་དྲངས་གཏོར་མ་དབུལ། མཐར་མཆོད་བསྟོད་བྱེད། ཆོགས་འཁོར་གྱི་རྣལ་འབྱོར་ནི། རང་ཐ་མལ་གྱི་ལུས་ཤེས་པ་རྣལ་འབྱོར་མར་གྱུར་པ་སྤྱི་བོ་ནས་འཐོན། ཕྱག
གཡས་གྲི་གུག་གིས་སྨིན་མཚམས་ནས་ཐོད་པ་བྲེགས་པ། མདུན་དུ་རང་བྱུང་གི་མི་མགོའི་སྒྱེད་བུ་གསུམ་གྱི་སྟེང་དུ་ཐོད་པ་ཕྱི་དཀར་ལ་ནང་དམར་བ་ཡངས་ཤིང་རྒྱ་ཆེ་བའི་ནང་དུ་ལུས་འདི་བཅུག་
ལ་གྲི་གུག་གིས་རུག་གི་གཏུབས། ཨོཾ་ཨཱཿ ཧཱུྃ་གིས་བདུད་རྩིར་བྱིན་གྱིས་བརླབས་པ། རྣལ་འབྱོར་མའི་ཐུགས་ཀ་ནས་འོད་ཟེར་འཕྲོས་པས་བླ་མ་ཡི་དམ། རྒྱལ་བ་རྒྱལ་སྲས། དཔའ་བོ་
མཁའ་འགྲོ་སྲུང་མ་རིགས་དྲུག་གི་སེམས་ཅན་ཐམས་ཅད་བླ་མ་བདེ་མཆོག་ཡབ་ཡུམ་གྱི་རྣམ་པར་སྤྱན་དྲངས། དེ་དག་གི་ལྗགས་འོད་ཀྱི་སྤུ་གུ་ཅན་ཀྱིས་གསོལ་བས་ཟག་མེད་ཀྱི་བདེ་བས་དགྱེས་
པར་བསམ་ཞིང་། མཆོད་པའི་རྫས་མི་དམིགས་མཆོད་ཡུལ་མི་དམིགས་པའི་འཁོར་གསུམ་ཡོངས་དག་གི་ངང་ལ་མཉམ་པར་གཞག །འོད་གསལ་གྱི་རྣལ་འབྱོར་ནི། སྙིང་གར་པདྨ་འདབ་མ་
བཞི་པའི་ལྟེ་བར་ཉི་ཟླའི་གདན་ལ་བླ་མའི་སྐུ་ཤེལ་ལྟར་དངས་པའི་ཐུགས་ཀར་ཤེས་པ་གཏང་པས་གཉིད་འོད་གསལ་དུ་འཇུག་པའི་རྣལ་འབྱོར་རོ། །བཞི་སྒྲབ་འཕྲིན་ལས་ཀྱི་བསྙེན་པ་ནི། བླ་མའི་

།རྣལ་འབྱོར་ཡན་གོང་བཞིན་ལ། རང་ཉིད་བདེ་མཆོག་ལྷན་སྐྱེས་རྩ་གསུམ་འཁོར་ལོ་བཞི་དང༌། སྟོང་རར་གསལ་བའི་སྤྱི་བོ་ནས་ལྟེ་བའི་བར་གྱི་ལྷ་གྲངས་ནང་སྒྲུབ༄༅།
༴བཞིན་གསལ་བཏབ། ཐུན་མོང་ལ་ཡན་ལག་བདུན་པ་བསྡུས་པ་ཅིག་ཕུལ་ལ། ཐུགས་ཀར་ཧཱུཾ་ཡིག་གི་མཐར་སྔགས་འཕྲེང་དཀར་པོ་གསལ་བཏབ་ལ། ཨོཾ་ཨཱཿ གུ་རུ་ཌཱ་ཀི་ནི་སིདྡྷི་ཧཱུཾ། ཞེེས་
བརྒྱ་སྟོང་ཁྲི་འབུམ་ལ་སོགས་བཟླས་པས་འོད་ཟེར་དཔག་ཏུ་མེད་པ་འཕྲོས་པ་ལ་བརྟེན། སེམས་ཅན་ཐམས་ཅད་ཀྱི་སྡིག་སྒྲིབ་ཐམས་ཅད་ཞི་བར་བྱས། སངས་རྒྱས་ཐམས་ཅད་མཉེས་པའི་མཆོད་
པ་དབུལ། འོད་ཟེར་བྱིན་རླབས་ཀྱི་རྣམ་པར་བསྡུས་ཏེ། སྔགས་འཕྲེང་ལ་ཐིམ་པས་རང་གི་ཆོས་སྒྲུབ་པའི་འགལ་རྐྱེན་བར་ཆད་ཐམས་ཅད་ཞི་བར་བསམ་བསྔོ་བ་སྨོན་ལམ་བྱ། སྔ་ཐུན་
ལ༑ ལྟེ་བའི་ལྷ་ཚོགས་གསལ་བཏབ་པ་ལ་ཡན་ལག་བདུན་པ་ཕུལ་ནས་འོད་ཟེར་སེར་པོའི་སྤྲོ་བསྡུས་རང་གི་ཚེ་དང་བསོད་ནམས་ཐམས་ཅད་རྒྱས་པར་བསམ། ཕྱི་ཐུན་ལ་མགྲིན་པའི་ལྷ་ཚོགས་
གསལ་བཏབ་པ་ལ་ཡན་ལག་བདུན་པ་འབུལ་བ་ནས་འོད་ཟེར་དམར་པོའི་སྤྲོ་བསྡུས་འགྲོ་བ་ཐམས་ཅད་དབང་དུ་འདུས་པར་བསམ། སྲོད་ཐུན་ལ་སྙིང་གའི་ལྷ་ཚོགས་གསལ་བཏབ་པ་ལ་ཡན་ལག་

བདུན་པ་འབུལ་ཞིང་འོད་ཟེར་ནག་པོའི་སྤྲོ་བསྡུས་བསྟན་པ་ལ་གནོད་པ། རང་གི་སྒྲུབ་པ་ལ་བར་དུ་གཅོད་པ་ཐམས་ཅད་ཚར་བཅད་པར་བསམ་ཞིང་། ཐུན་རེ་བཞིན་བསྔོ་བ་སྨོན་ལམ་གྱི་རྒྱས་
འདེབས་པ་བྱེད། རྗེས་ངོ་སྤྲད་པ་ནི། རང་སེམས་སྐྱེ་བ་མེད་པ་ཅིར་ཡང་འཆར་བ་གསལ་གཞག་དང་དགག་སྒྲུབ་ཐམས་ཅད་དང་བྲལ་བ་བདེ་སྟོང་ལྷན་ཅིག་སྐྱེས་པའི་ཡེ་ཤེས་དེ་ལ་གཞི་ཕྱག་རྒྱ་
ཆེན་པོ་ཟེར་ཏེ། རྗེ་དྭགས་པོ་ལྷ་རྗེས། སེམས་ཉིད་ལྷན་ཅིག་སྐྱེས་པ་ཆོས་ཀྱི་སྐུ། དེ་ཁའི་ངང་ནས་སྣང་སྲིད་ཐམས་ཅད་བླ་མ་སྐུ་གསུམ་གྱི་རོལ་པར་འཆར་ཞིང༌། དེ་དག་ཀྱང་རང་བཞིན་དག་
པ་ཆོས་སྐུ། རྣམ་པ་དག་པ་ལོངས་སྐུ། བྱེད་ལས་དག་པ་སྤྲུལ་སྐུ་ཡིན་པས།ྋ སྣང་གྲགས་ཀྱི་ཆོས་ཐམས་ཅད་ཆོས་སྐུའི་རྩལ། དེ་ལཾ་ཕྱག་རྒྱ་ཆེན་པོ་ཟེར་ཏེ། སྣང་བ་ལྷན་ཅིག་སྐྱེས་པ་ཆོས་
སྐུའི་འོད། ཅེས་གསུངས་སོ། མདོར་སྣང་བ་དང་སྟོང་པ་དབྱེར་མེད་སྣང་བ་དང་སེམས་ཉིད་དབྱེར་མེད། འཁོར་འདས་དབྱེར་མེད་རྣམས་ལ་འབྲས་བུ་ཕྱག་རྒྱ་ཆེན་པོ་ཟེར་བ་ཡིན་ཏེ། དེ་ཕྱིར་
སྣང་སེམས་དབྱེར་མེད་ལྷན་ཅིག་སྐྱེས། ཞེས་གསུངས་པ་ཡིན་ནོ། ཞེས་འདི་ཆོས་ཀྱི་གཏེར་མཛོད་པས། །སྐུལ་ངོར་ངག་དབང་ནོར་བུ་ཡིས། །ཆོས་ཀྱིས་འཚོ་བའི་ཅོག་སྒར་དུ། །སྦྱར་

བླ་༄༅། །བའི་ཡི་གེ་བླ་རྒྱམ་གྱིས། །བགྱིས་པའི་དགེ་བས་རྣམ་མཁྱེན་ཤོག །དཔེ་མི་བསྟན་པར་ཐུགས་ཉམས་སུ་བླངས་འཚལ་ལོ།། །།མངྒ་ལཾ།།
སྒྲུབ་
ཤི

168(B)
BlankPage AsPerOriginalDocument

བླསྒྲུབ་
ཤི
༄༅། །བླ་མ་མོས་གུས་ཀྱི་ཁྲིད་ཀྱི་དམིགས་རིམ་བྱིན་རླབས་ཀྱི་སྙེ་མ་བཞུགས་སོ།།
གཅིག་
དམིགས་
རིམ་

༄༅། །བླ་མ་མོས་གུས་ཀྱི་ཁྲིད་ཀྱི་དམིགས་རིམ་བྱིན་རླབས་ཀྱི་སྙེ་མ་ཞེས་བྱ་བ། རྡོ་རྗེ་འཛིན་པ་དཀར་རྒྱུད་རིན་པོ་ཆེ་ཡབ་སྲས་ལ་
ཕྱག་འཚལ་ལོ། །བདེ་བར་གཤེགས་པ་འདས་ཤིང་འབྱུང་འགྱུར་དང༌། །ད་ལྟར་བཞུགས་ནས་ནམ་མཁའི་མཐར་ཐུག་བར། །གདངས་ཐོན་ཆོས་
སྟོན་སྡུག་བསྔལ་གྱིས་གཙེས་པའི། འགྲོ་བ་དབུགས་འབྱིན་མཛད་ལ་སྐྱབས་སུ་མཆི། །མཁྱེན་རབ་ཐུགས་རྗེའི་ཐབས་མངའ་བས། །སེམས་ཅན་མ་
ལུས་སྒྲོལ་མཛད་པའི། །རྗེ་བཙུན་འཇམ་དཔལ་ངག་གི་དབང་། །ཆོས་ཀྱི་རྒྱལ་པོའི་ཞབས་ལ་འདུད། །ཤེས་བྱའི་དེ་ཉིད་རབ་གཟིགས་ཤིང་། །ཐོས་

བླ་
སྒྲུབ་
ཤི
༄༅། །པ་རྒྱ་མཚོའི་ཕ་རོལ་སོན། །གྲུབ་དབང་ཀུན་གྱི་མགོན་གཅིག་པུ། །ཀུན་སྤངས་རྗེ་ལ་གུས་བཏུད་ནས། །རྒྱལ་བས་
གཟིགས་ནས་གསུངས་པའི་ལམ། །རྒྱ་ཆེར་བཤད་པ་རྟོགས་དཀའ་བས། །མན་ངག་རྣམ་པར་བཤད་བྱ་ཡིས། །བྱང་ཆུབ་འདོད་པ་འདིར་ཞུགས་
ཤིག༑ །།དེ་ཡང་བྱིན་རླབས་ཐམས་ཅད་ཀྱི་རྩ་བ། དངོས་གྲུབ་ཐམས་ཅད་ཀྱི་འབྱུང་གནས། གསང་སྔགས་རྡོ་རྗེ་ཐེག་པའི་ལམ་ཐམས་ཅད་ཀྱི་སྙིང་
པོ༑ བླ་མ་མོས་གུས་ཀྱི་ཁྲིད་འཆད་པར་བྱེད་པ་ལ། སྔོན་འགྲོ་དངོས་གཞི་གཉིས། སྔོན་འགྲོ་ལ། བླ་མ་ཚོགས་ཞིང་དུ་བྱས་ནས་མཎྜལ་འབུལ་

བ༑ བླ་མ་རིགས་བདག་ཏུ་བྱས་ནས་སྒྲིབ་པ་སྦྱང་བ། བླ་མ་སྐྱབས་གནས་སུ་བྱས་ནས་གསོལ་བ་གདབ་པ། བླ་མ་རང་སེམས་དང་བསྲེས་ཏེ་བར་ཆད་སེལ་བ་དང་བཞི་ལས། དང་པོ་
ལ༑ སྔོན་འགྲོ་བསྒྲུབ་པའི་མཎྜལ་དང༌། དངོས་གཞི་མཆོད་པའི་མཎྜལ་གཉིས་ལས། དང་པོ་སྔོན་འགྲོ་སྒྲུབ་པའི་མཎྜལ་ནི། དལ་འབྱོར་རྙེད་པར་དཀའ་བ། འཆི་བ་མི་རྟག་པ། ལས་རྒྱུ་
འབྲས༑ འཁོར་བའི་ཉེས་དམིགས་ཤེས་པའི་སྒོ་ནས། འཇིག་རྟེན་གྱི་བྱ་བ་ཐམས་ཅད་བློས་ལིང་དོར་ནས་ལུས་ངག་ཡིད་གསུམ་རྩེ་གཅིག་པས་བསྒོམ་པར་བྱ་སྟེ། ཐོག་མར་སྐྱབས་འགྲོ་སེམས་
བསྐྱེད་སྔོན་དུ་འགྲོ་བས། མདུན་གྱི་ནམ་མཁར་རི་རབ་རིན་པོ་ཆེ་སྣ་བཞི་ལས་གྲུབ་པ་གྲུ་བཞི་བང་རིམ་བཞི་པའི་སྟེང༌། སྣ་ཚོགས་པདྨ་འདབ་བཞིའི་དབུས་སུ། སེང་གེ་ཆེན་པོ་བརྒྱད་ཀྱིས་
བཏེག་པའི་རིན་པོ་ཆེའི་ཁྲི། པདྨ་ཟླ་བ་ཉི་མ་ལྷའི་གོས་རིན་ཐང་མེད་པས་ཀླུབས་པའི་གདན་གྱི་སྟེང་དུ། རྩ་བའི་བླ་མ་དེ་ལ་དུས་གསུམ་གྱི་བླ་མའི་ཚོགས་ཀྱིས་བསྐོར་བ། མདུན་དུ་གླང་པོ་ཆེས་
བཏེག་པའི་ཁྲི། པད་ཉིའི་གདན་ལ། འཁོར་ལོ་སྡོམ་པ་ལ། ཡི་དམ་ལྷ་ཚོགས་ཀྱིས་བསྐོར་བ། ལྷོར་རྟས་བཏེག་པའི་ཁྲི། པད་ཟླའི་གདན་ལ། རྒྱལ་བ་ཤཱ ཀྱ་ཐུབ་པ་ལ། དུས་གསུམ་་

#| ༄༅། །སངས་རྒྱས་རྣམས་ཀྱིས་བསྐོར་བ། ནུབ་ཏུ་རྨ་བྱས་བཏེག་པའི་ཁྲི། པད་ཟླའི་གདན་ལ། ཡུམ་ཆེན་མོ་ལ། ལུང་རྟོགས་ཆོས་ཀྱིས་བསྐོར་བ། བྱང་དུ་ཤང་
༣ ཤང་གིས་བཏེག་པའི་རིན་པོ་ཆེའི་ཁྲི། པད་ཟླའི་གདན་ལ། སྤྱན་རས་གཟིགས་ལ། ཐེག་པ་ཆེ་འབྲིང་ཆུང་གསུམ་གྱི་དགེ་འདུན་གྱིས་བསྐོར་བ། མཐའ་སྐོར་དུ་ཆོས་སྐྱོང་སྲུང་མའི་ཚོགས་
བཞུགས་པར་བསམ་མོ། །གཉིས་པ་མཆོད་པའི་མཎྜལ་ནི། རིན་པོ་ཆེའི་མཎྜལ་ལམ། མེད་ན་ས་གཞི་བྱི་དོར་བྱས་ལ། བ་བྱུང་གི་རྣམ་ལྔ། དྲི་བཟང་བདུད་རྩི་ལྔ་ལ་སོགས་པའི་ཆུས་
བྱུགས༑ ཨོྃ་བཛྲ་བྷུ་མི་ཞེས་སོགས་ཀྱིས་ཚོམ་བུ་བཀོད། དེ་ཡང་གླིང་བཞི་པའི་དབྱིབས་ཇི་ལྟ་བ་དམིགས་པའི་བར་མཚམས་ལོངས་སྐྱོད་དུ་མས་བཀང་ནས་འབུལ། གཞན་ཡང་མེ་ཏོག་ལ་
སཽགས་རྣམ་ལྔ་དང་། ནམ་མཁའ་ཉི་ཟླ་ཞེས་བླ་མ་མཆོད་པར་བྱུང་བ་བཞིན་གྱི་བརྟན་པའི་ཚོགས་འབུལ་བ་ཕྱིའི་མཆོད་པ། ལྷ་དབང་ལ་སོགས་གཡོ་བའི་ཚོགས་འབུལ་བ་ནང་གི་མཆོད་
པ༑ གཟུགས་རྡོ་རྗེ་མ་ལ་སོགས་པ་ལྔ་དང་། སྒེག་སོགས་བརྒྱད། རིགས་མ་བཅུ་དྲུག་ལ་སོགས་འབུལ་བ་གསང་བའི་མཆོད་པ། དེ་དག་ལས་བྱུང་བའི་བདེ་སྟོང་ལྷན་ཅིག་སྐྱེས་པའི་ཡེ་

ཤེས་དེ་ཁོ་ན་ཉིད་ཀྱི་མཆོད་པའོ།།དེ་དག་དང་མཐུན་པའི་བསྟོད་པའང་བསྒྲུབ་པར་བྱའོ། །མཐར་སྤྱན་རས་གཟིགས་གཙོ་འཁོར་རྣམས་ཡུམ་ཆེན་མོ་གཙོ་འཁོར་ལ།དེ་སངས་རྒྱས་གཙོ་འཁོར་
ལ༑ དེ་ཡི་དམ་གཙོ་འཁོར་ལ། དེ་བླ་མ་གཙོ་འཁོར་ལ་ཐིམ། དེ་རྣམས་རྡོ་རྗེ་བསྡུ་བའི་སྔགས་དང་ཕྱག་རྒྱས་རང་ལ་བསྟིམ། དགེ་རྩ་བྱང་ཆུབ་ཏུ་བསྔོའོ། །གཉིས་པ་བླ་མ་རིགས་བདག་ཏུ་
བྱས་ནས་སྒྲིབ་པ་སྦྱང་བ་ནི། རང་གི་སྤྱི་བོར་པཾ་ལས་པདྨ་འདབ་མ་བརྒྱད་པ་དང༌།ྋ དེའི་སྟེང་དུ་ཨ་ལས་ཟླ་བའི་དཀྱིལ་འཁོར་ཞེས་པ་ནས། སྤྱི་བོར་ༀ། མགྲིན་པར་ཨཱཿ ཐུགས་ཀར་
དེ་ལས་འོད་འཕྲོས། རང་འདྲའི་ཡེ་ཤེས་སེམས་དཔའ་དབང་ལྷ་དང་བཅས་པ་སྤྱན་དྲངས། རྣམ་ལྔས་མཆོད། ཡེ་ཤེས་པ་ཛཿ ཧཱུྃ་བཾ་ཧོཿ དགུག་གཞུག་བཅིང་མཉེས་པར་བྱས། དེ་
བཞིན་གཤེགས་པ་ཐམས་ཅད་ཀྱིས་མངོན་པར་དབང་བསྐུར་དུ་གསོལ་ཞེས་གསོལ་བ་བཏབ་པས། དེ་བཞིན་གཤེགས་པ་ཐམས་ཅད་ཀྱིས་དབང་བསྐུར་བའི་དགོངས་པ་མཛད། ཡུམ་རྣམས་ཀྱིས་
རིན་པོ་ཆེའི་བུམ་པ་བདུད་རྩིས་གང་བ་བསྣམས་ནས། ཇི་ལྟར་བལྟམས་པ་ནས། ཤྲཱི་ཡེ་ཧཱུཾ་ཞེས་པས་དབང་བསྐུར། ལུས་ཐམས་ཅད་ཡེ་ཤེས་ཀྱི་བདུད་རྩིས་གང་། མི་བསྐྱོད་པས་དབུ་བརྒྱན་

# ༄༅། །པར་བསམ། སྒོ་གསུམ་གུས་པའི་འདུན་པ་དྲག་པོས། ངོ་བོ་བླ་མ། རྣམ་པ་རྡོ་རྗེ་སེམས་དཔའ་དེ་ལ། བཅོམ་ལྡན་འདས་རྡོ་རྗེ་སེམས་དཔའ་བདག་གཞན་
༣ ཐམས་ཅད་ཀྱི་སྡིག་སྒྲིབ་དང༌། ཉེས་ལྟུང་ཐམས་ཅད་དག་པར་མཛད་དུ་གསོལ། ཞེས་གསོལ་བ་བཏབ་པས་ཐུགས་ཀའི་ཧཱུཾ་ལས་འོད་ཟེར་འཕྲོས། སེམས་ཅན་ཐམས་ཅད་ལ་ཕོག་དེ་དག་གི་
སྡིག་སྒྲིབ་ཉེས་ལྟུང་དག་པར་བྱས། ཕྱོགས་བཅུའི་སངས་རྒྱས་སྲས་བཅས་མཆོད། སྐུ་གསུང་ཐུགས་ཀྱི་བྱིན་རླབས་བསྡུས། ཐུགས་ཀའི་ཧཱུཾ་ལ་ཐིམ་པས། མཐུ་སྟོབས་ཕུན་སུམ་ཚོགས་པ་
གྱུར་པར་བསམ། ཧཱུཾ་གི་མཐའ་མར། ཨོཾ་བཛྲ་སཏྭ་ས་མ་ཡ། མ་ནུ་པཱ་ལ་ཡ། བཛྲ་སཏྭ་ཏྭེ་ནོ་པ་ཏི ཥྛ། དྲྀ་ཌྷ་མཻ་བྷ་བ། སུ་ཏོ་ཥྱོ་མེ་བྷ་བ། སུ་པོ་ཥྱོ་མེ་བྷ་ཝ། ཨ་ནུ་རཀྟོ་མེ་བྷ་
བ༑ སརྦ་སིདྡྷི་མྨེ་པྲ་ཡཙྪ། སརྦ་ཀརྨ་སུ་ཙ་མེ་ཙིཏྟཾ་ཤྲི་ཡཿ ཀུ་རུ་ཧཱུཾ། ཧ་ཧ་ཧ་ཧ་ཧོཿ བྷ་ག་ཝན་སརྦ་ཏ་ཐཱ་ག་ཏ་བཛྲ་མཱ་མེ་མུཉྩ། བཛྲ་བྷ་བ། མ་ཧཱ་ས་མ་ཡ་ས་ཏྭ་ཨཱཿ། ཞེས་པས་བསྐོར་བར་
དམིགས་ཏེ་བཟླས་པས། ཡིག་འབྲུ་ལས་འོད་ཟེར་འཕྲོས། སེམས་ཅན་གྱི་སྡིག་སྒྲིབ་སྦྱངས། སངས་རྒྱས་སྲས་བཅས་མཆོད་ཅིང་། སྐུ་གསུང་ཐུགས་ཀྱི་བྱིན་རླབས་བསྡུས། ཡིག་འབྲུ་ལ་

ཐིམ༑ དེ་དང་དེའི་སྦྱོར་མཚམས་ནས་བདུད་རྩིའི་རྒྱུན་དཀར་པོ་བབས། རང་གི་སྤྱི་བོ་ཚངས་བུག་ནས་ཞུགས། སྒོ་གསུམ་གྱི་སྡིག་སྒྲིབ་དབང་པོའི་སྒོ་དང་། བ་སྤུའི་བུ་ག་ནས་ནག་ཕུང་གིས་
ཐོན་སྡིག་སྒྲིབ་ཐམས་ཅད་དག །ལུས་ཐམས་ཅད་ཡེ་ཤེས་ཀྱི་བདུད་རྩིས་དཀར་མེར་གྱིས་གང༌། རྟོགས་པ་དང་ཡོན་ཏན་སྐྱེས་པར་བསམ་ཞིང་བཟླས། ཐུན་འཇོག་ཁར་སྟོབས་བཞིའི་སྒོ་ནས་
བཤགས༑ བླ་མའི་ཞལ་ནས་རིགས་ཀྱི་བུ། ཁྱོད་ཀྱི་སྡིག་སྒྲིབ་ཉམས་ཆག་ཐམས་ཅད་དག་གོ་ཞེས་གསུངས་ནས། རང་ལ་ཐིམ་རྡོ་རྗེ་གསུམ་དང་སྒོ་གསུམ་དབྱེར་མེད་དུ་གྱུར་པར་
བསམ༑ རྗེས་བསྔོ་བ་སྨོན་ལམ་བྱའོ། །གསུམ་པ་བླ་མ་སྐྱབས་གནས་སུ་བྱས་ནས་གསོལ་བ་འདེབས་པ་ལ། ཕྱིའི་གསོལ་འདེབས་ཀྱིས་རྒྱུད་སྦྱང་བ་དང་། ནང་གི་གསོལ་འདེབས་ཀྱིས་བྱིན་
དབབ་པ་གཉིས་ལས། ཕྱིའི་གསོལ་འདེབས་ཀྱིས་རྒྱུད་སྦྱང་བ་ནི། རང་གི་རྩ་བའི་བླ་མ་སྤྱི་བོར་བསྒོམས་ལ། བླ་མ་ལ་མཆོག་གི་འདུ་ཤེས། བདག་ཉིད་ལ་དམན་པའི་འདུ་ཤེས་བསྐྱེད་
ནས༑ བླ་མའི་ཡོན་ཏན་རྣམས་རྗེས་སུ་དྲན་པའི་ཚུལ། རང་གི་སྐྱོན་མཚང་ངོས་འཛིན་ཅིང་འདོར་བའི་བསམ་པ་དང༌། སྐྱོན་དང་ལེ་ལན་ཐམས་ཅད་ཀྱི་ངན་མཚང་ཆེན་པོ་དང་ད་རེས་རྒྱབ་གྱེས་

24 | ༄༅། །ཅིག་མ་བྱུང་ན། ཆོས་པར་མིང་བཏགས། བླ་མ་དཀོན་མཆོག་ཐམས་ཅད་ལ་ཆོས་བྱེད་བྱེད་འདྲ་བའི་ཁ་སྤྱང་གིས་བསླུས་པས། དུས་གཏན་གྱི་འདུན་མའི་བཟོ་ཐེས་
042
འཆོར་བར་འདུག་པས། ཅི་དྲག་ཅི་དྲག་ད་ནི་བསམ་མནོ་གང་ལ་བཏང་ཀྱང༌། བླ་མ་མིན་པ་སྐྱབས་མགོན་རེ་ས་གཞན་ན་མི་འདུག་པས། བློ་རྩེ་གཅིག་ཏུ་དྲིལ་ལ་སྙིང་ཁོང་རུས་པའི་གཏིང་
ནས༑ ཕུར་ཚུགས་སུ་གསོལ་བ་གདབ་པར་བྱའོ་སྙམ་དུ་བསམ་ལ། མ་རིག་མུན་སེལ་དཔལ་ལྡན་བླ་མ། །ཞེས་སོགས་རྒྱང་འབོད་མར་གྲགས་པའི་གསོལ་བ་ཉིན་མཚན་མེད་པར་གདབ་པར་
བྱའོ༑ །མཐར་བླ་མ་རང་ལ་བསྟིམ། དགེ་བ་བསྔོའོ། །གཉིས་པ་ནང་གི་གསོལ་འདེབས་ཀྱིས་བྱིན་དབབ་པ་ལ། རིང་བརྒྱུད་ཁྲོམ་ཚོགས་སུ་བསྒོམ་པ། ཉེ་བརྒྱུད་མཐོ་བརྩེགས་སུ། ཀུན་
འདུས་ནོར་བུ་ལུགས་སུ་བསྒོམ་པ་གསུམ་ལས། རིང་བརྒྱུད་ཁྲོམ་ཚོགས་སུ་བསྒོམ་པ་ནི། མདུན་གྱི་ནམ་མཁར་སེང་གེས་བཏེག་པའི་ཁྲི། པདྨ་ཟླ་ཉི་དར་གྱིས་ཀླུབས་པའི་གདན་གྱི་སྟེང་དུ་རྩ་
ཥཱཾ བའི་བླ་མ། དེ་ལ་དཀར་རྒྱུད། སྙན་རྒྱུད། སྒྲུབ་རྒྱུད། བཤད་རྒྱུད། དོན་རྒྱུད། ཚིག་རྒྱུད་སོགས། དུས་གསུམ་གྱི་བླ་མ་མ་ལུས་པ། རྩ་བ་གཅིག་ལ་ཡལ་ག་དུ་མར་འཕྲོས་པའི་

ཚུལ་གྱིས་བསྐྱེད་པ། སྤྲིན་གྱི་ཕུང་པོ་འཁྲིགས་པ་ལྟར་མཁའ་ཁྱབ་ཏུ་བཞུགས་པར་བསམ་ལ། རང་ལུས་ཞིང་གི་རྡུལ་སྙེད་དུ་སྤྲུལ་ཞིང་། སེམས་ཅན་ཐམས་ཅད་ཀྱང་། རང་གི་རམ་
འདེགས་པའི་ཚུལ་དུ། ཕྱག་འཚལ་བར་དམིགས་ཏེ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆིའོ། །ཞེས་ཕྱག་བརྒྱ། ལོངས་སྐུ་
ལ་ཉིས་བརྒྱ། སྤྲལ་སྐ་ལ་སུམ་བརྒྱ། སངས་རྒྱས་རིན་པོ་ཆེ་ལ་བཞི་བརྒྱ་སྟེ། ཕྱག་སྟོང་ཕྲག་གཅིག་གི་རྗེས་སུ། མཆོད་པ་རྣམ་པ་བཞི་དང༌། སྟོབས་བཞིའི་སྒོ་ནས་སྡིག་པ་བཤགས་པ
དང་༑ དགེ་བའི་རྩ་བ་ལ་རྗེས་སུ་ཡི་རང་བ་དང༌། ཆོས་ཀྱི་འཁོར་ལོ་བསྐོར་བར་བསྐུལ་བ་དང༌། མྱ་ངན་ལས་མི་འདའ་བར་བཞུགས་པར་གསོལ་ཏེ། མོས་གུས་ཀྱི་གདུངས་ཤུགས་དྲག་
པོས༑ སྐུ་ལྔ་རབ་རྫོགས་དང་། ཕོ་ཉ་མྱུར་མགྱོགས་ལ་སོགས་རིང་བརྒྱུད་གསོལ་འདེབས་ཀྱི་རིམ་པ་ཅི་ཙམ་རིགས་པར་བྱ་སྟེ། མཐར་རིམ་གྱིས་འོད་དུ་ཞུ། བླ་མ་ལ་བསྟིམ། དེ་རང་ལ་
བསྟིམ༑ བསྔོ་བ་བྱའོ། །ཉེ་བརྒྱུད་མཐོ་བརྩེགས་སུ་བསྒོམ་པ་ནི། རང་ཉིད་ཡི་དམ་འཁོར་ལོ་སྡོམ་པ་ལྷན་སྐྱེས་ལྟ་བུ། ལྷག་པའི་ལྷའི་དམ་ཚིག་གི་ངེས་པ་དང་ལྡན་པའི། རིགས་བདག་གི་༴

༄༅། །ཚུལ་དུ་རྩ་བའི་བླ་མ་དང་། དེ་ཡན་ལ་བརྒྱུད་པའི་བླ་མ་རྡོ་རྗེ་འཆང་ལ་ཐུག་གི་བར་མུ་ཏིག་བསྟར་ལ་བརྒྱུས་པ་ལྟར་མཐོ་བརྩེགས་སུ་བཞུགས་པ། དེ་དག་ཀྱང་ངོ་བོ་
ཆོས་སྐུར་གཅིག་པ། རྣམ་པ་གང་ལ་གང་འདུལ་གྱི་ཚུལ་དུ་ཐ་དད་དུ་སྣང་བ། བརྩེ་བས་གདུལ་བྱ་ཐམས་ཅད་ལ་དམིགས་པ་མེད་པར་འཇུག་པ། དགོས་འདོད་ཐམས་ཅད་ཡིད་བཞིན་དུ་སྩོལ་བ་
ལ་མཐུ་ཐོགས་པ་མེད་པ་མངའ་བ་ཁོ་ནའི་རང་བཞིན་ཅན་དུ་བསྒོམ་ལ། ལུས་ལོངས་སྤྱོད་ལྟོས་མེད་དུ་ཕུལ་ནས། སྔ་མ་སྔ་མའི་བྱིན་རླབས་དང་ཐུགས་རྗེ་ལས། ཕྱི་མ་ཕྱི་མབྱུང་བར་ཤེས་པའི་
སྒོ་ནས་སོ་སོའི་མཚན་ནས་བརྗོད། གུས་པའི་ལུས། སྙན་པའི་ངག །དང་བའི་ཡིད་རྩེ་གཅིག་ཏུ་བྱས་ཏེ། སྐུ་བཞིའི་དབང་ཕྱུག་རྒྱལ་བ་རྡོ་རྗེ་འཆང༌། །ཞེས་དང་། རྒྱས་པར་གནས་འོག
མིན་ཆོས་ཀྱི་ཕོ་བྲང་དུ། །ཞེས་སོགས་གསོལ་བ་བཏབ་པ་ལ་བརྟེན་ནས། གོང་མ་གོང་མ་རིམ་བཞིན་འོད་དུ་ཞུ།ྋ མཐར་རྩ་བའི་བླ་མ་ལ་ཐིམ། དེ་རང་ལ་བསྟིམ། དགེ་བ་བསྔོའོ། །ཀུན་
འདུས་ནོར་བུ་ལུགས་སུ་བསྒོམ་པ་ནི། རང་ཡི་དམ་དུ་གསལ་བཏབ་པའི་སྤྱི་བོའི་གཙུག་གི་སྟེང་གི་ནམ་མཁར། སེང་གེས་བཏེག་པའི་རིན་པོ་ཆེའི་ཁྲི། པདྨ་ཟླ་བ་ཉི་མ་དར་གྱིས་ཀླུབས་པའི་

གདན་གྱི་སྟེང་དུ། དགོས་འདོད་ཐམས་ཅད་འབྱུང་བའི་གནས། རྩ་བའི་བླ་མ་གསལ་བཏབ་ལ། དེ་ལས་འོད་ཟེར་འཕྲོས། དུས་གསུམ་གྱིས་བླ་མ། སངས་རྒྱས། ཆོས་དགེ་
འདུན༑ ཡི་དམ་མཁའ་འགྲོ །ཆོས་སྐྱོང་མ་ལུས་པ་བླ་མ་ལ་ཐིམ་པས། ཀུན་གྱི་ངོ་བོ་སྐ་བཞི་དང་ཡེ་ཤེས་ལྔའི་བདག་ཉིད་ཡིན་སྙམ་དུ་བསྒོམས་ལ༑ ཕྱི་ནང་གསང་བ་དེ་ཁོ་ན་ཉིད་ཀྱིས་མཆོད་
ནས༑ ནམ་མཁའ་དང་མཉམ་པའི་སེམས་ཅན་ཐམས་ཅད་སྙིང་ཁོང་དུ་བཅུག་ལ། ཁ་ཙམ་ཚིག་ཙམ་མ་ཡིན་པ་སེམས་རྒྱུད་དང་འདྲེས་པ་མོས་གུས་ཀྱི་གདུང་ཤུགས་དྲག་པོ་ཚད་མེད་པའི་ངང་
ནས༑ རྗེ་མ་ལུས་ཀུན་ཁྱབ་མ་དང༌། བླ་མ་སངས་རིན་མ་དང༌། དཀར་པོ་ཆིག་ཐུབ་ལ་སོགས་པ་དང་། ཁྱད་པར་མ་ནམ་བཞི་སྐོར་ལ་ནན་ཏན་དུ་བྱའོ། །གསོལ་བ་བཏབ་རྗེས། བླ་མ་
འོད་དུ་ཞུ། བླ་མའི་ཐུགས་དང་རང་གི་སེམས་དབྱེར་མེད་དུ་འདྲེས་པའི་ངང་ལ་རྩེ་གཅིག་ཏུ་མཉམ་པར་བཞག །རྗེས་བསྔོ་བ་བྱའོ། །བཞི་པ་བླ་མ་རང་སེམས་དང་བསྲེས་ནས་བར་ཆད་སེལ་བ་
ནི༑ རྒོད་པ་ལ་སོགས་ཏེ་རྣམ་རྟོག་དང་ཉོན་མོངས་པ་སྐྱེས་ན། བླ་མ་སྙིང་གི་དཀྱིལ་ལམ། སྤྱི་བོའི་གཙུག་ཏུ་བསྒོམས། ཤེས་པ་ལྷོད་ཀྱིས་གློད། བླ་མའི་ཐུགས་དང་རང་གི་སེམས་དབྱེར་

jaj །མེད་དུ་འདྲེས་པའི་ངང་ལ་མ་ཡེངས་ཙམ་ལ་གསོལ་འདེབས་གྲག་སྟོང་དུ་ལྷང་ལྷང་འདེབས། སྙིང་མི་དགའ་བ་ལ་སོགས་བྱུང་ན། སྙིང་གར་བླ་མ་འཛུམ་དམུལ་ལེ་༄༅།{032
༨བ༑ རང་ཡང་འཛུམ་དམུལ་ལེ་བ། སྣང་སྲིད་ཐམས་ཅད་བླ་མའི་རྣམ་པར་འཛུམ་དམུལ་ལེ་བ་དགྱེས་པའི་ཚུལ་དུ་བསྐྱེད་ནས། གསོལ་འདེབས་ཀྱང་གདངས་སྙན་པ་དལ་བ་ལ་སོགས་པའི་
ཚུལ་དུ་འདེབས། དེའི་ངང་ནས་སེམས་ཅན་ཐམས་ཅད་སྙིང་ཁོང་དུ་བཅུག །བླ་མ་དཀོན་མཆོག་ལ་གུས་ཤིང་མ་ཡེངས་པའི་ངོས། ཤེས་པ་ཧུར་ཕྱུང༌། གསོལ་འདེབས་ཀྱང་སྙན་ལ་
བདུན་
འཇེབས་པར་བཏབ་པས། ནང་དུ་ཉོན་མོངས་པ་དབང་དུ་འདུ་ཞིང་། ཕྱི་རུ་བཟང་ངན་ཐམས་ཅད་དབང་དུ་འདུ་བར་བཤད། གོང་གི་ཉམས་ལེན་ཀྱི་གནད་ཀྱིས་མ་ཟིན་པའི་ཉོན་མོངས་པ་ཤིན་ཏུ་
༈དྲག་པོ་སྐྱེས་པ་དང་།ཆོས་བརྒྱད་ཀྱི་སྣང་བ་ཆེར་སྐྱེས་པ་ལ་སོགས་པ་བྱུང་ན། གསོལ་འདེབས་རྒྱང་འབོད་མ་ལ་སོགས་པ་དོས་དྲག་ལ་སྙུགས་རིང་བ། གདོང་མཆི་མས་གང་བའི་གསོལ་བ་དམིགས་
རིམ་ཐོབ༑ །བརྒྱལ་འགྲེས་ལོག་ལོག་གསོལ་བ་ཐོབ། །ཁྱོད་ཅི་ཉེས་ཟེར་བའི་གསོལ་བ་ཐོབ། །ཅེས་པ་ལྟར་དུ་གསོལ་བ་གདབ་པར་བྱའོ། །གཉིས་པ་དངོས་གཞི་ལ། སྨིན་བྱེད་དབང་

དང་༑ དབང་དོན་ཉམས་སུ་བླང་བ་གཉིས། དང་པོ་ལ། རྒྱས་འབྲིང་བསྡུས་པ་གསུམ་ལས། དབང་རྒྱས་པ་ནི། དབང་བཞི་རྫོགས་སྤྱི་མཐུན་ཡིན་པས་འདིར་མ་སྨོས། དབང་འབྲིང་པོ་
ནི༑ བདག་ཉིད་སྣང་སྟོང་སྒྱུ་མ་ལྟ་བུའི་སྐུ་འཁོར་ལོ་སྡོམ་པ་རྗེས་སུ་དྲན་པར་བྱས་ལ། དེའི་མདུན་གྱི་ནམ་མཁར་བདུད་དང་ལོག་པར་འདྲེན་པ་ཐམས་ཅད་ཟིལ་གྱིས་གནོན་ཞིང༌། འཇིགས་པ་
དང་བྲལ་བའི་བརྡར་སེང་གེ་ཆེན་པོ་བརྒྱད་གྱིས་བཏེག་པའི་ཁྲིའི་སྟེང་དུ། ཉེས་པའི་སྐྱོན་གྱིས་མ་གོས་པའི་བརྡར་པདྨ་དང་། མ་རིག་པའི་མུན་པ་སེལ་བའི་བརྡར་ཟླ་བ་དང་། ཡེ་ཤེས་ཀྱི་སྣང་བ་
རྒྱས་པའི་བརྡར་ཉི་མ་བརྩེགས་པའི་གདན་ལ་ཆོས་ཐམས་ཅད་ཀྱི་རྩ་བ་གཅིག་ཏུ་འདྲེས་པའི་བརྡར། རྩ་བའི་བླ་མ་རིགས་དྲུག་པ་རྡོ་རྗེ་འཆང་གི་ངོ་བོ། ཆོས་ཉིད་མི་འགྱུར་བའི་བརྡར་སྐུ་མདོག་
སྔོན་པོ། སྟོང་པ་ཉིད་དང་སྙིང་རྗེ་གཉིས་སུ་མེད་པའི་བརྡར། རྡོ་རྗེ་དང་དྲིལ་བུ་བསྣོལ་ཐབས་སུ་འཛིན་པ། སྟོང་པ་ཉིད་ཀྱི་གདངས་བདེ་བར་ཤར་བའི་བརྡར་རྡོ་རྗེ་རྣལ་འབྱོར་དབང་མོ་སྐེ་མདོག་
དམར་མོ་ལ། དགའ་བ་བཞིའི་ཆ་ཤས་ཡོངས་སུ་རྫོགས་པའི་བརྡར། དགའ་བའི་རྣམ་པར་འགྱུར་བས་དགྱེས་ཤིང༌། རྣམ་པར་རྟོག་པ་གཅོད་པ་དང༌། བདེ་བ་སྐྱོང་བའི་བརྡར། གྲི་གུག་

p ༄༅། ། དང་ཐོད་པ་འཛིན་པ་དང་སྦྱོར་བ། ཕ་རོལ་ཏུ་ཕྱིན་པ་དྲུག་ཡོངས་སུ་རྫོགས་པའི་བརྡར། ཕྱག་རྒྱ་དྲུག་གིས་བརྒྱན་ཅིང༌། ཡོན་ཏན་མ་ལུས་པ་ཡོངས་སུ་རྫོགས་པའི་
༴ བརྡར༑ མཚན་དང་དཔེ་བྱད་རབ་ཏུ་གསལ་བར་རྫོགས་པ། ཟབ་པ་དང་རྒྱ་ཆེ་བའི་ཆོས་ཀྱི་མཛོད་འཛིན་པའི་བརྡར། གསུང་དབྱངས་ཡན་ལག་དྲུག་ཅུ་དང་ལྡན་ཞིང༌། ཐུགས་ཇི་ལྟ་བ་རྟོགས་
ཤིང་ཇི་སྙེད་པ་མཁྱེན་པའི་ཡེ་ཤེས་ལྔ་དང་ལྡན་པའི་བརྡར། དྲི་མ་མེད་པའི་འོད་ཟེར་ལྔ་མཁའ་ཁྱབ་ཏུ་འཕྲོ་བ། ཕྱོགས་ལས་རྣམ་པར་རྒྱལ་བའི་སྤྱོད་པ་ཅན་དུ་དམིགས་ལ། དེ་ལས་འོད་ཟེར་
ཕྱོགས་བཅུའི་ཞིང་རབ་འབྱམས་གང་བར་འཕྲོས་པས། རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་སངས་རྒྱས་དང་བྱང་སེམས་ཀྱི་ངོ་བོར་གྱུར་པ། དཔའ་བོ་རྣལ་འབྱོར་མའི་
ཚོགས་ཀྱིས་ནམ་མཁའ་རབ་འབྱམས་མཐའ་ཀླས་པ་གང་བ། སྤྱན་དྲངས་པ་ཐམས་ཅད་ཕྱོགས་གཅིག་ཏུ་བླ་མ་རྡོ་རྗེ་འཆང་དང་རོ་གཅིག་ཏུ་འདྲེས། དེ་དག་ཐམས་ཅད་གཉིས་སུ་མེད་པར་གྱུར་པ་
ལ་མཎྜལ་ཕུལ་ཏེ། གང་གི་དྲིན་གྱིས་བདེ་ཆེན་ཉིད། །ཅེས་དང༌། སངས་རྒྱས་ཀུན་གྱི་ཞེས་པས་གསོལ་བ་བཏབ་པས། བླ་མའི་སྐུའི་སྨིན་མཚམས་ནས་འོད་ཟེར་དཀར་པོ་དྲི་མ་མེད་པ་སྐར་

མདའི་ཚུལ་དུ་བྲེང་མ་ཆད་པར་བྱུང་སྟེ། བདག་ཉིད་ཀྱི་སྨིན་མཚམས་སུ་ཐིམ་པས། ལུས་ཀྱི་སྒོ་ནས་བསགས་པའི་སྡིག་སྒྲིབ་དང༌། ལུས་ཐ་མལ་དུ་འཛིན་པའི་དྲི་མ་དང་། སྙིགས་མ་ཟག་
བཅས་ཀྱི་ཕུང་པོའི་དྲི་མ་ཐམས་ཅད་དག །བུམ་པའི་དབང་ཐོབ། ལམ་བསྐྱེད་པའི་རིམ་པ་བསྒོམས་པ་ལ་དབང་། འབྲས་བུ་སྤྲལ་པའི་སྐ་ཐོབ་པའི་རྟེན་འབྲེལ་མངོན་དུ་བྱས་སོ། །ཡང་བླ་མ་
ཡབ་ཡུམ་སྙོམས་པར་ཞུགས་པའི་སྦྱོར་མཚམས་ནས། བྱང་ཆུབ་ཀྱི་སེམས་ཁམས་དཀར་དམར་གཅིག་ཏུ་འདྲེས་པའི་ངོ་བོར་གྱུར་པའི་འོད་ཟེར་དམར་པོ་དྲི་མ་མེད་པ་རང་གི་ལྕེ་ཐོག་ཏུ་
བབས༑ མགྲིན་པ་ལོངས་སྤྱོད་ཀྱི་འཁོར་ལོའི་རྩ་འདབ་གང་བས། ངག་གི་སྒོ་ནས་བསགས་པའི་སྡིག་པ་དང༌། ངག་ཐ་མལ་དུ་འཛིན་པའི་དྲི་མ་དང་། རང་བཞིན་བརྒྱད་ཅུའི་རྟོག་པ་ཐམས་
ཅད་ཀྱི་རྟེན་བྱེད་པའི་ལས་རླུང་གི་རྒྱུ་བ་ཉི་ཁྲི་ཆིག་སྟོང་དྲུག་བརྒྱ་དབྱིངས་སུ་དག་སྟེ། གསང་བའི་དབང་ཐོབ། ལམ་རྩ་རླུང་ཐིག་ལེའི་རྣལ་འབྱོར་བསྒོམ་པ་ལ་དབང༌། འབྲས་བུ་ལོངས་སྤྱོད་
རྫོགས་པའི་སྐུ་ཐོབ་པའི་རྟེན་འབྲེལ་མངོན་དུ་བྱས། ཡང་བླ་མ་ཡབ་ཡུམ་གྱི་ཐུགས་ཀ་ནས་འོད་ཟེར་ཁ་དོག་སྔོན་པོ་སྐར་མདའི་ཚུལ་དུ་བྲེང་མ་ཆད་པར་བྱུང་ནས་སྙིང་གར་ཐིམ་པས། སྙིང་གའི་རྩ

༄༄ །འདབ་ཀྱི་དབུས་ན། རྣམ་པར་ཤེས་པའི་རྟེན་མི་ཤིགས་པའི་ཐིག་ལེ་དང་རོ་གཅིག་ཏུ་འདྲེས་པས་རྣམ་པར་རྟོག་པ་དང༌། བདེ་བ་དང་སྡུག་བསྔལ་ཐམས་ཅད་བདེ་བ་
བླསྒྲུབ་
ཤི དང་སྟོང་པ་གཉིས་སུ་མེད་པའི་ངོ་བོ་དང་རོ་གཅིག་ཏུ་གྱུར། དེས་ཡིད་ཀྱི་སྒོ་ནས་བསགས་པའི་སྡིག་པ་དང་། ཡིད་ཐ་མལ་དུ་འཛིན་པའི་དྲི་མ་དང་། ཕྱིན་ཅི་ལོག་ཏུ་འཛིན་པའི་སྒྲིབ་པ་དག
ཤེས་རབ་ཡེ་ཤེས་ཀྱི་དབང་ཐོབ། ཕོ་ཉའི་ལམ་བསྒོམས་པ་ལ་དབང་། འབྲས་བུ་ཆོས་སྐུ་ཐོབ་པའི་རྟེན་འབྲེལ་མངོན་དུ་བྱས། བླ་མ་ཡབ་ཡུམ་འོད་དུ་ཞུ་ནས་བདག་ཉིད་ལ་ཐིམ་པས། བླ་མའི་
སྐ་གསུང་ཐུགས་དང་བདག་གི་ལུས་ངག་ཡིད་གསུམ་ཆུ་ལ་ཆུ་གཞག་པ་ལྟར་དབྱེར་མེད་པར་གཅིག་ཏུ་འདྲེས། སྒོ་གསུམ་གྱི་བག་ཆགས་ཐ་དད་དུ་འཛིན་པའི་དྲི་མ་དང་། དེ་ཁོ་ན་ཉིད་ལ་རྨོངས་༔
པའི་མ་རིག་པ་དྲུངས་ནས་ཕྱུང་སྟེ། དབང་བཞི་པ་ཚིག་དབང་རིན་པོ་ཆེ་ཐོབ། ཆོས་ཐམས་ཅད་ཆུ་དང་རླབས་ལྟ་བུར་བསྒོམ་པ་ལ་དབང་། འབྲས་བུ་སྐུ་གསུམ་ངོ་བོ་གཅིག་ཏུ་གྱུར་པའི་ངོ་བོ་
ཉིད་ཀྱི་སྐུ་ཐོབ་པའི་སྐལ་བ་ཅན་དུ་བྱས། རིན་ཆེན་སེམས་ལས་ཕྱིར་གྱུར་པའི། སངས་རྒྱས་མེད་ཅིང་སེམས་ཅན་མེད། །དངོས་ཀུན་གང་དང་གང་སྣང་བ། །གཙོ་དེ་རང་གི་ལྷག་པའི་

ལྷ༑ །ཆོས་རྣམས་རང་བཞིན་གཉིས་མེད་པའི། །སངས་རྒྱས་ཡེ་ཤེས་བལྟ་བར་གྱིས། །ཞེས་པའི་དབང་གི་རྟོགས་པ་རྒྱུད་ལ་བསྐྱེད་ཅིང་། རྗེས་སུ་དྲན་པར་བྱའོ། །བསྡུས་པ་ནི། བླ་མའི་
ཐུགས་དང་རང་གི་སེམས་འདྲེས་པའི་ངང་ལ་གཞག་པ་ཁོ་ན་ཉིད་ཏིང་ངེ་འཛིན་གྱི་དབང་དོན་ནོ། །གཉིས་པ་དབང་དོན་ཉམས་སུ་བླང་བ་ལ། མོས་པ་ལམ་བྱེད་སྤྲུལ་སྐུའི་ལམ་ཁྱེར། རྣམ་པ་
ལམ་བྱེད་ལོངས་སྐུའི། མངོན་སུམ་ལམ་བྱེད་ཆོས་སྐུའི་ལམ་ཁྱེར་གསུམ་ལས། མོས་པ་ལམ་བྱེད་སྤྲུལ་སྐུའི་ལམ་ཁྱེར་ནི། ཚད་མེད་པ་བཞི་བསྒོམས་ནས། ཨོཾ་སྭ་བྷཱ་ཝ་ཤུདྡྷསརྦ་དྷ་རྨཿསྭ་
བྷཱ་ཝ་ཤུདྡྷེ་྅ཧཾ། ཞེས་བྱ་བའི་དོན་ལ་མངོན་དུ་ཕྱོགས་པས། ཆོས་ཐམས་ཅད་སྟོང་པ་ཉིད་དུ་གྱུར། སྟོང་པའི་ངང་ལས་སྐད་ཅིག་གིས་རི་རབ་ཀྱི་སྟེང་དུ། བཅོམ་ལྡན་འདས་གཡས་བརྐྱང་
བས་སྣ་ཚོགས་ཆུ་སྐྱེས་དང་ཉི་མ་ལ་གནས་པའི། འཇིགས་བྱེད་དང་དུས་མཚན་མནན་པ། རྡོ་རྗེ་དང་དྲིལ་བུ་འཛིན་པའི་ཕྱག་གིས། རྡོ་རྗེ་དང་ཆུ་སྐྱེས་ཀྱི་སྣོད་འཛིན་པ། ཕྱག་གཉིས་པ་ཐོད་པ་
ལྔའི་ཅོད་པན་ཅན། མགོ་བོ་སྐམ་པོའི་འཕྲེང་བ་མགྲིན་པར་འཕྱང་བ། ཕྱག་རྒྱ་ལྔ་དང་ལྡན་པ། དབུ་སྐྲ་སྔོན་པོ་གྲོལ་ཞིང་འཁྱིལ་བ། སྤྱན་གསུམ་པ། མེ་ཏོག་བྷནྡྷ་ཀ་ལྟ་བུའི། རྡོ་རྗེ་ཕག་

༄༅། །མོ་ལ་འཁྱུད་ཅིང་པདྨ་དང་ཕྲད་པས་བདེ་བ། ཀ་ཏཱི་ལིངྒ་ཁ་བྱེ་མ་ཐག་གི་མདོག་ཅན། གར་གྱི་རོ་དགུ་དང་ལྡན་པ། རལ་པ་ནག་པོའི་ཐོར་ཚུགས་བརྫེས་པའི་སྟེང་
༧ དུ༑ ནོར་བུ་དང་སྣ་ཚོགས་རྡོ་རྗེ་འཆང་བ། དེའི་འོག་ཕྱོགས་ཀྱི་གཡོན་དུ་ཟླ་ཚེས་ཀྱི་རི་མོ། སྣ་ཚོགས་རྡོ་རྗེའི་གདན་ལ་ཐུབ་པ་མི་བསྐྱོད་པས་མཛེས་པ། དཔྲལ་བའི་ངོས་ལ་ཐོད་པ་ལྔས་བརྒྱན་
པ༑ ཕྱག་རྒྱ་དྲུག་དང་ལྡན་པ། མི་མགོ་རློན་པ་བརྒྱའི་ཕྱེད་ཀྱིས་བརྒྱན་པའི་ཁྱབ་བདག །དགའ་བའི་མཆུས་སྦྲང་རྩིའི་རོ་འཐུང་བ། སྤྱན་གསུམ་པ། ཞལ་གཅིག་པ། སྙིང་གར་ཉི་མའི་
དཀྱིལ་འཁོར་གྱི་སྟེང་དུ་ཧཱུཾ་རིང་པོའི་མཐའ་མར། ༀ་ཧྲཱིཿ ཧ་ཧ་ཧུཾ་ཧཱུྃ་ཕཊཿ ཅེས་པའི་སྔགས་ཀྱིས་བསྐོར་བར་བསམ་ལ། རྣམ་པ་གསལ་བ། ང་རྒྱལ་བརྟན་པ། རྣམ་དག་དྲན་པའི་སྒོ་
༈ནས༑ཡུན་རིང་པོར་བསྒོམ་པར་བྱའོ། །དེ་ལ་སྐྱོ་ན། དྷཱུ་ཏཱིའི་བཟླས་པ་ལ་འབད།དེ་ལ་སྐྱོ་ན་སྣོད་བཅུད་ཀྱི་དངོས་པོ་ཐམས་ཅད་བཅོམ་ལྡན་འདས་མ་ལ་ཐིམ། དེ་སྙིང་རྗེ་ཆེན་པོའི་བདག་
ཉིད་བཅོམ་ལྡན་འདས་ལའོ། །དེ་གདན་དང་བཅས་པ་སྙིང་གའི་ཉི་མའི་ཧཱུཾ་ལའོ། །དེ་དོན་ཡོད་གྲུབ་པའི་ངོ་བོ་ཨུའི་ཡི་གེ་ལའོ། །དེ་སྣང་བ་མཐའ་ཡས་ཀྱི་ངོ་བོ་ཧའི་ཡི་གེ་ལའོ། །དེ་རིན་ཆེན་

འབྱུང་ལྡན་གྱི་ངོ་བོ་མགོ་བོའི་ཡི་གེ་ལའོ།།དེ་རྣམ་པར་སྣང་མཛད་ཀྱི་ངོ་བོ་ཟླ་ཚེས་ལའོ། །དེ་མི་བསྐྱོད་པའི་ངོ་བོ་ནཱ་ད་དང་བཅས་པའི་ཐིག་ལེ་ལའོ། །དེ་ནཱ་ད་ལའོ། །དེ་ཡང་རིམ་གྱིས་འདུས་
པ་ན་རྡོ་རྗེ་སེམས་དཔའི་རང་བཞིན་ཆོས་ཀྱི་སྐ་འོད་གསལ་བ་སྟོང་པ་ཉིད་བསམ་གྱིས་མི་ཁྱབ་པ་ལ་ཞུགས་པའོ། །དེ་ལ་ཅི་གནས་སུ་མཉམ་པར་གཞག་ཅིང༌། རྗེས་ཐོབ་རྣམ་པར་རྟོག་པའི་དྲ་བ
བག་ཆགས་དང་བཅས་པ་དྲུངས་ཕྱུང་བར་གྱུར་པ། སྤྲོས་པ་ཐམས་ཅད་ཀྱིས་དབེན་པའི་བདག་ཉིད་དང་། བདེ་བ་ཆེན་པོའི་རང་བཞིན་སྙིང་རྗེ་ཆེན་པོའི་ངོ་བོ་ལས་གདུལ་བྱ་འགྲོ་བའི་བསོད་ནམས་
དང་༑ རང་གི་སྨོན་ལམ་གྱི་སྟོབས་ཀྱིས་སྐད་ཅིག་ཉིད་ལ་དེ་ལྟ་བུའི་བདེ་བ་མཆོག་གི་བདག་ཉིད་ཟུང་དུ་འཇུག་པའི་ལོངས་སྤྱོད་རྫོགས་པའི་སྐུ། །མཐའ་ཡས་ཤིང་སྣ་ཚོགས་པའི་སྤྲུལ་པའི་ཚོགས་
ཀྱིས་ནམ་མཁའི་ཁམས་འགེངས་པས། གཞན་གྱི་དོན་ཡང་དག་པར་གྲུབ་པ་ཉིད་དུ་བཞེད་པར་བྱའོ། །དེས་སྣང་བ་ཐམས་ཅད་ལ་རྒྱས་འདེབས་པའོ། །གཉིས་པ་རྣམ་པ་ལམ་བྱེད་ལོངས་སྐུའི་
ལམ་ཁྱེར་ལ། རགས་པ་ལྷ་སྐུ་ལ་བསླབ་པ། འབྲིང་པོ་ཕྱག་མཚན་ལ་བསླབ་པ། ཕྲ་བ་ས་བོན་ལ་བསླབ་པ་གསུམ་ལས། རགས་པ་ལྷ་སྐུ་ལ་བསླབ་པ་ནི། ལུས་གནད་མེ་ཐབ་དྲུག་

pg ༄༅། །ཆིངས། རླུང་གནད་སྦྱོར་བ་བཞི་ལྡན་ལ། ཆོས་དྲུག་ཏུ་འབྱུང་བ་ལྟར། །གཙོ་བོར་སྟེང་འོག་གི་རླུང་ཁ་སྦྱོར་ལ་གནས་པས། དམིགས་པ་རང་ཉིད་ལྷན་སྐྱེས་
ཡབ་ཡུམ་སྟོང་རར་གསལ་བའི་ལུས་ཀྱི་དབུས་དྲང་པོ་ན་ཡར་རྩ་དབུ་མ་ཆོས་བཞི་དང་ལྡན་པའི་ཡར་སྣ་ཚང་བུག་དང༌། མར་སྣ་ལྟེ་འོག་སོར་བཞིར་སླེབ་པ། གཡས་གཡོན་དུ་རོ་རྐྱང་གཉིས་
ཎྜཱ ཡར་སྣ་ཀླད་རྒྱའི་སྟེང་ནས་སྣ་སྒོར་ཟུག་པ། མར་སྣ་དབུ་མའི་ནང་དུ་ཁྱོགས་པ། སྤྱི་བོ་བདེ་ཆེན་གྱི་འཁོར་ལོ་ལ་རྩ་འདབ་སུམ་ཅུ་རྩ་གཉིས། མགྲིན་པ་ལོངས་སྤྱོད་ཀྱི་འཁོར་ལོ་ལ་བཅུ་དྲུག
སྙིང་ག་ཆོས་ཀྱི་འཁོར་ལོ་ལ་བརྒྱད། ལྟེ་བ་སྤྲུལ་པའི་འཁོར་ལོ་ལ་རྩ་འདབ་དྲུག་ཅུ་རྩ་བཞི་གསལ་བཏབ་པའི། སྤྱི་བོའི་རྩ་འདབ་ཀྱི་ལྟེ་བར་ངོ་བོ་བླ་མ། རྣམ་པ་སྐུ་རྡོ་རྗེ་སྐུ་མདོག་དཀར་པོ་
གཡས་སུ་འཁོར་ལོ་དང༌། གཡོན་དེས་ཡུ་བ་བྱས་པའི་དྲིལ་བུ་འཛིན་པས་རང་འོད་ཀྱི་རིག་མ་དང་མཉམ་པར་སྦྱོར་བ། ཆེ་ཆུང་ཡུངས་འབྲུ་ཙམ་མམ་ཏིལ་འབྲུ་ཙམ་ལ་དམིགས་པ་གཏད།
ལ་སེམས་ཟིན་པར་གྱུར་པ་ན། རྒྱ་ཇེ་ཆེ་ཇེ་ཆེ་ལ་སོང་སྟེ། རང་གི་ལུས་དང་སྣང་བ་ཐམས་ཅད་སྐུ་རྡོ་རྗེའི་རང་བཞིན་དུ་ཤར་བ་ལ་ཉམས་ལེན་དུ་བྱེད་ཅིང༌། མཐར་སྔ་མ་བཞིན་དུ་རིམ་པས་

བསྡུས་ལ་མཉམ་པར་གཞག །དེ་བཞིན་དུ་མགྲིན་པའི་རྩ་འདབ་ཀྱི་ལྟེ་བར་ངོ་བོ་བླ་མ། རྣམ་པ་གསུང་རྡོ་རྗེ་སྐུ་མདོག་དམར་པོ་གཡས་པདྨ་དང༌། གཡོན་དེས་ཡུ་བ་བྱས་པའི་དྲིལ་བུ་འཛིན་
པ༑ྋ རང་འོད་ཀྱི་ཡུམ་དང་མཉམ་པར་སྦྱོར་བ་ནས། རང་གི་ངག་དང་སྣང་བ་ཐམས་ཅད་གསུང་རྡོ་རྗེའི་རང་བཞིན་དུ་ཤར་བ་ལ་ཉམས་ལེན་དུ་བྱེད་ཅིང་། རིམ་པས་བསྡུས། དེ་བཞིན་དུ་སྙིང་
གའི་རྩ་འཁོར་གྱི་ལྟེ་བར་བླ་མ་ཐུགས་རྡོ་རྗེ་སྐ་མདོག་སྔོན་པོ་གཡས་རྡོ་རྗེ་དང་གཡོན་དེས་ཡུ་བ་བྱས་པའི་དྲིལ་བུ་འཛིན་པ་ནས། ཡིད་དང་སྣང་བ་ཐམས་ཅད་ཐུགས་རྡོ་རྗེའྀ་རང་བཞིན་དུ་ཤར་བ་ལ་
ཉམས་ལེན་དུ་བྱེད། ལྟེ་བའི་རྩ་འཁོར་གྱི་དབུས་སུ་ངོ་བོ་བླ་མ། རྣམ་པ་འཁོར་ལོ་སྡོམ་པ་ལྷན་སྐྱེས་ཡབ་ཡུམ་ཡུངས་འབྲུ་ཙམ་མམ་ཏིལ་འབྲུ་ཙམ་ལ་དམིགས་པ་གཏད། དེ་ལ་སེམས་ཟིན་ན་རྒྱ་
ཇེ་ཆེར་སོང་སྟེ་རང་གི་ཡིད་དང་སྣང་བ་ཐམས་ཅད་ཡེ་ཤེས་ཀྱི་རང་བཞིན་དུ་ཉམས་ལེན་བྱེད་ཅིང༌།རིམ་པས་བསྡུས་ནས། མཐར་ཅིའང་མི་དམིགས་པའི་ངང་ལ་གཞག་གོ །ཕྱག་མཚན་ལ་
བསླབ་པ་ནི། སྤྱི་བོ་སོགས་གོ་རིམ་སྔ་ཕྱི་ངེས་མེད་དུ་ཉམས་སུ་བླང་བར་བྱ་སྟེ། འཁོར་ལོ་སོ་སོའི་ལྟེ་བར་འཁོར་ལོ་དང༌། པདྨ། རྡོ་རྗེ། ནོར་བུ་རིན་པོ་ཆེ་དབང་གི་རྒྱལ་པོ་རྣམས་ཕྲ་བ་༔

།ནས་རྒྱ་ཆེའི་བར་བསླབ་པ་སོགས་གོང་བཞིན་འདི་ནི་སྔ་མའི་སྤོགས་ཆོག་གི་སྤྲོས་པ་ལ་དགའ་བའི་དབང་དུ་བྱས་ཀྱི། གཞན་དུ་སྔ་མ་ཉིད་ཀྱིས་ཆོག་གོ །ཕྲ་བ་ས་
༣ བོན་ལ་བསླབ་པ་ནི། མས་རིམ་གྱིས་བསྒོམ་པ་སྟེ་ལྟེ་འཁོར་གྱི་དབུས་སུ། ངོ་བོ་བླ་མ། རྣམ་པ་ཧོ་ཡིག་དམར་སེར་གློག་གི་རྣམ་པ་ལྟ་བུ། ཆེ་ཆུང་གི་ཚད་སོར་གཅིག་པ། ཕེ་ཕེ་གྱི་སྒྲ་སྒྲོག་
པ་གསལ་བར་དམིགས་ལ། དེ་ནས་རོ་རྐྱང་གཉིས་ཀྱི་རླུང་བསྡུ་བའི་སྦྱོར་བས་ནང་དུ་དྲངས། བླ་མའི་སྐུ་ལ་ཕོག་པས། ཡེ་ཤེས་ཀྱི་མེ་རབ་ཏུ་འབར་བས། རང་ལུས་དམ་ཚིག་གི་མེའི་རང་
བཞིན་དུ་ཡོད་པ་དང་རོ་གཅིག་ཏུ་འདྲེས། རླུང་གཏོང་བ་དང་ཡེ་ཤེས་ཀྱི་མེའི་རོལ་པར་ཤར་བ་ལ་དམིགས་པ་གཏད། ཡང་རྔུབ་པ་དང་མཉམ་དུ་དེ་ཡང་རིམ་གྱིས་སྡུད། དགང་བ་དང་གཞིལ་
བའི་ཚེ་རྩ་བའི་སྲོག་གི་དབྱུག་པ་ཉིད་ལ་དམིགས། དེ་ལྟ་བུའི་སྤྲོ་བསྡུ་མང་དུ་བྱས་པའི་མཐར། ཅིའང་མི་དམིགས་པའི་ངང་ལ་མཉམ་པར་གཞག་ཅིང་ངལ་བསོ། ྋ།ཉལ་བའི་ཚེ་སྙིང་འཁོར་གྱི་
ལྟེ་བར། བླ་མ་ཐུགས་རྡོ་རྗེའི་ཧཱུཾ་ཡིག་སྔོན་པོ་ཕྲ་ཞིང་ཕྲ་བ་ལ་སེམས་གཏད། རླུང་ཕྱིར་འགྲོ་བའི་ཚེ་ཧཱུཾ་ཡིག་གི་རྣམ་པར་ལམ་ལམ་འཆར་བ་དང༌། དེ་ལས་འོད་ཟེར་འཕྲོས། སྣང་བ་ཐམས་

ཅད་ཧཱུཾ་ལས་ཡོངས་སུ་གྱུར་པའི་རང་འོད་དུ་ལམ་ལམ་གསལ་བར་བལྟ་ཞིང་བསྡུ་བའི་ཚེ་རིམ་པས་ནཱ་ད་ཙམ་དང་། ཐ་མར་ཅིའང་མི་དམིགས་པ་འོད་གསལ་བའི་ངང་ལ་མཉམ་པར་གཞག་པར་
བྱའོ༑ །ཡང་ཉིན་པར་རྗེས་ཐོབ་ཀྱི་ཚེའམ། མཚན་མོ་རྨི་ལམ་གྱི་གནས་སྐབས་སུ། མགྲིན་འཁོར་གྱི་ལྟེ་བར་བླ་མ་གསུང་རྡོ་རྗེ་ཁོང་ནས་འབྱུང་བ་སྐྱེ་བ་མེད་པའི་ངོ་བོ་ཨཱཿ ཡིག་དམར་པོ་གསལ་
ནེང་དངས་པ་ལ་དམིགས་པ་གཏད། རླུང་ཕྱིར་འགྲོ་བའི་ཚེ། རྒྱ་ཆེ་བའི་ཆོས་ཐམས་ཅད་སྒྱུ་འཕྲུལ་དྲ་བའི་རོལ་པ་ལས་བྱུང་བའི་སྣང་བརྙན་གྱི་བཀོད་པ་ཟད་མི་ཤེས་པའི་རྣམ་འགྱུར་ཅི་དང་ཅིར་
ཤར་བ་ལ་རྩལ་སྦྱོང་ཞིང་ཉམས་བྱུང་རྒྱལ་དུ་སྐྱོང་། སྐྱེ་བོའི་ཡ་ཁ་མི་ཡོང་བའི་སར་སྤྱོད་པ་ངེས་མེད་དུ་བྱེད། མཐར་ཅིའང་མི་དམིགས་པའི་ངང་ལ་མཉམ་པར་གཞག །དེ་དག་ལ་བོགས་
དབྱུང་བའི་སླད་དུ། བདག་ཉིད་བདེ་མཆོག་ཡབ་ཡུམ་དུ་གསལ་བ་དེ་ཉིད་སྙོམས་པར་ཞུགས་པའི་ཚེ། སྤྱི་བོའི་རྩ་འཁོར་གྱི་ལྟེ་བར། བླ་མ་བདེ་བ་ཆེན་པོའི་སྐུའི་ངོ་བོ་ཉིད་དུ་གྱུར་པའི་ཧཾ་ཡིག་
འཁྱོགས་པོ་ལས་བདེ་བ་ཆེན་པོའི་རྒྱུན་གྱི་ཟིལ་པ་རྒྱུན་མི་འཆད་པར་བབས་པས། ངོ་བོ་ཡེ་ཤེས་ཀྱི་དབུ་མ། རྣམ་པ་སྟོང་ཕྲག་བདུན་ཅུ་རྩ་གཉིས་ཀྱི་རྩའི་རྣམ་པར་ཤར་བའི་རྩ་འདབ་ཐམས་ཅད་

།རིམ་གྱིས་གང་བས། གཅིག་ལ་གཅིག་ཅར་བ་ལྟ་བུའི་ཚུལ་གྱིས་རྩ་འདབ་ཀྱི་ཐིག་ལེ་ཐམས་ཅད་ངོ་བོ་གཅིག་ཏུ་འདྲེས། ལུས་ཐམས་ཅད་བདེ་བའི་ཉམས་དང་ལྡན༄༅།
༨” པ་ལ་དམིགས་པ་གཏད། རླུང་གི་རྣལ་འབྱོར་གྱིས་ལྟེ་བའི་ཧོ་ཡིག་ལས་མེ་རིམ་པར་སྦར། སྤྱི་བོའི་ཧཾ་ཡིག་ལས་བདེ་བ་ཆེན་པོའི་རྒྱུན་བབས་པས། སྤྱི་བོ་སོགས་འཁོར་ལོ་བཞི་རིམ་པས་
གང་༑ དགའ་བ་བཞི་སྟོང་པ་བཞིར་ངོས་བཟུང༌། མཐར་མས་བརྟན་གྱི་དགའ་བ་བཞི་སོགས་ངོས་བཟུང་། དེ་ལྟར་མཆོད་ཡུལ་བླ་མ་དང་རྒྱལ་བ་རབ་འབྱམས་གཉིས་སུ་མེད་པའི་གཏུམ་མོ་ཡེ་
ཤེས་ཀྱི་མེ་ལ་མཆོད་པར་བྱེད་པའི་རྫས་ཀྱང་དེ་དག་དང་གཉིས་སུ་མེད་པའི་ཡེ་ཤེས་ཀྱི་ཐིག་ལེས་མཆོད་པས། མཆོད་ཡུལ་མཆོད་རྫས་མཆོད་པར་བྱེད་པ་པོ་ཐམས་ཅད་བླ་མའི་ངོ་བོ་ཡེ་ཤེས་ཀྱི་
རོལ་པ་རང་གི་སེམས་ཀྱི་བདག་ཉིད་དུ་ཤེས་པར་བྱའོ། །འདི་སྐབས་ཀྱི་གནད་ཟབ་མོ་ཕལ་ཆེར་བླ་མའི་ཞལ་ལས་རྟོགས་པར་གྱིས་ཤིག །གསུམ་པ་ལ། རང་སེམས་བླ་མ་ཆོས་སྐུ་ལ་སྒྲོ་
འདོགས་བཅད། སྣང་བ་བླ་མ་ཆོས་སྐུ་ལ་རྩལ་སྦྱང༌། སྣང་སྲིད་བླ་མ་ཆོས་སྐུའི་ངོ་བོར་རྫོགས་པར་བྱ་བ་དང་གསུམ་ལས། རང་སེམས་བླ་མ་ཆོས་སྐུ་ལ་སྒྲོ་འདོགས་གཅོད་པ་ནི། སེམས་

འདས་པའི་རྗེས་མི་དཔྱད། མ་འོངས་པའི་སྔོན་མི་བསུ། ད་ལྟ་བ་ལ་བཟོ་བཅོས་མི་བྱ་བར་རང་བབས་སུ་གཞག་པ་སྟེ། མདོར་ན་བསམ་བྱ་དང་དང་བསམ་བྱེད་ཀྱི་རྟོག་པ་དང་བྲལ་བའི་ངང་ལ་
འཇོག །དེ་ནས་དབྱིངས་རིག་བསྲེས་པའི་ངང་ལ་གཞག་པས་གཟུང་འཛིན་ངང་གིས་སྤོང་བར་བྱེད་དོ། །དེ་ནས་ད་ལྟར་གྱི་བློས་གང་དུའང་མི་འཛིན། ཆེད་དུའང་མི་བསྒོམ། གཉུག་མ་
བསམ་བརྗོད་བྲལ་བའི་ངང་ལ་མཉམ་པར་གཞག །དེ་ལ་མི་གནས་པར་འཕྲོ་བའི་ཚེ་སྣང་མཁན་གྱི་ཐོག་དེ་ཀར་མ་ཡེངས་ཙམ་དུ་མཉམ་པར་འཇོག་ཅིང༌། དེ་ལ་གོམས་པར་གྱུར་པ་ན། སེམས་
གང་ནས་སྐྱེ་བལྟ་ཞིང༌། གང་ནས་ཀྱང་མ་སྐྱེས་པས་སྐྱེ་བ་མེད་པར་ཐག་བཅད་ཅིང་དེའི་ངང་ལ་གཞག །དེ་ནས་འཁོར་བ་ལོགས་སུ་མ་ཆད། མྱང་འདས་ལོགས་སུ་མ་ཆད། ཆོས་ཐམས་
ཅད་མཉམ་པ་ཉིད་རོ་མཉམ་ཆེན་པོའི་ངང་དུ་གཞག་གོ །དེའི་གནད་ཕྱག་ཆེན་སོགས་ནས་འབྱུང་བ་བཞིན་ནོ། །དེ་ལྟར་བསྐྱངས་པས་རྟོགས་པ་ཤར་བའི་ཚེ། ལམ་ཟབ་བླ་མ་བསྒྲུབ་པའི་ངོ་སྤྲོད་
སྦས་པ་མིག་འབྱེད་ཀྱིས་ངོ་སྤྲོད་དོ། །།སྣང་བ་བླ་མ་ཆོས་སྐུ་ལ་རྩལ་སྦྱང་བ་ནི། སྣང་གྲགས་ཀྱི་ཆོས་ཅན་ཇི་སྙེད་པ་ཤར་བའི་སྟེང་དུ། སྣ་མི་བསྐྱིལ་བར་ཁ་ཡན་དུ་བཟོ་བཅོས་མེད་པར་གཞག་

| ༄༅། །པས། སྣང་བ་ཐམས་ཅད་ཆོས་སྐུའི་རོལ་པར་འཆར་བ་ཡིན་ནོ། སྣང་སྲིད་བླ་མ་ཆོས་སྐའི་ངོ་བོར་རྫོགས་པར་བྱ་བ་ནི། ཐ་མལ་གྱི་ཡུལ་ཡུལ་ཅན་ཀྱི་སྣང་བ་བྲལ་
༨ བའི་དག་པའི་ཡུལ་ཡུལ་ཅན་གྱི་སྣང་བ་ཤར་བ་དེ་ཉིད། གཉིས་མེད་ཡེ་ཤེས་ཀྱི་ངང་ནས་ཆུ་དང་རླབས་ལྟར་སྤྱོད་པར་བྱའོ། །ཐབས་གཞན་འབད་པས་གྲངས་མེད་དུ་མར་དཀའ་བ་ཡི། །གོ་
འཕང་མཆོག་དེ་ཚེ་འདིར་ཡུན་མི་རིང་བ་ན། །ཐོབ་འདོད་དབང་པོ་རྣོན་པོ་ཀུན་གྱི་ལབ་འདི་ཉིད། །བསྟན་པས་འགྲུབ་བ་ཐེ་ཚོམ་མེད་ཅེས་སྐྱོབ་པ་གསུང༌། །རྒྱལ་དབང་གསུང་རབ་ཆུ་གཏེར་
ལས་འཐོན་ལེགས་བཤད་ནོར་བུ་རིན་ཆེན་འདིར། །མཁས་གྲུབ་སྐྱེས་བུ་འགའ་ཡི་ཐོས་བསམ་བསྒོམ་པའི་བྱི་དོར་བྱས་གྱུར་ཀྱང༌། །ཟབ་དང་རྒྱ་ཆེའི་དྲི་རོ་ཁ་དོག་ཚུལ་བཞིན་མ་རྙེད་འདི་དེ
ལྟར༑ །རྙེད་པ་གང་འདི་སྔོན་རབ་སྦྱངས་པའི་བསོད་ནམས་མཐུ་ལས་གྲུབ་པ་ཡིན། །ཀློག་དང་སྤོང་བས་འདིར་འབད་བརྩོན་བྱེད་པ། །གེགས་མེད་པར་ནི་སྒྲིབ་པ་ཀུན་བྲལ་བའི། ཡེ་ཤེས་
སྐུ་ཉིད་ཚེ་གཅིག་ལ་གྲུབ་ཅིང༌། །འགྲོ་བ་ཀུན་ཀྱང་དེ་ལྟར་འགྱུར་བར་ཤོག །ཅེས་པ་འདི་ནི་རྡོ་རྗེ་འཛིན་པ་ཆེན་པོའི་དབོན། །གྲུབ་པའི་དབང་པོ་ཡེ་ཤེས་རྒྱལ་མཚན་གྱིས་བསྐུལ་བའི་

ངོར༑ རྒྱལ་དབང་གསུམ་པ་ཤཱཀྱའི་དགེ་སློང་མི་ཕམ་པདྨ་དཀར་པོ་ཕྱོགས་ལས་རྣམ་པར་རྒྱལ་བའི་སྡེས། རྩྭ་གོང་ནགས་ཀྱི་མགུལ། ཡང་དགོན་ཆོས་ཀྱིས་མཐོ་བའི་དབེན་གནས་སུ། །མེ་
མོ་ལུག་ལོ་ཧོར་ཟླ་དྲུག་པའི་ཕྱོགས་དང་པོ་རྒྱལ་བ་གསུམ་པ་ལ་སྦྱར་བའོ།། །།ཀུ་ཤལ་སཱ་དྷུ་སིདྡྷི་རསྟུ།།

༄༅། །ལམ་ཟབ་ཀྱི་དཔེ་རྫི་ཞེས་ཀུན་མཁྱེན་དཔེ་ཐོ་གྲགས་པའོ།། སྲིད་པའི་འཁྲི་ཤིང་དུམ་བུར་གཅོད་པའི་ཕྱིར། །རྡོ་རྗེ་ཐེག་པའི་རྣོ་ངར་ཀུན་བསྡུས་པ། །མཚུངས་པ་མེད་པའི་ལམ་
ཟབ་རལ་གྲིའི་དཔྱིད། །རྒྱལ་བ་ཀུན་གྱི་ཡབ་དེའི་ཕྱག་བཞེས་འདིའོ། །འདིར་ལམ་ཟབ་མོ་ཐམས་ཅད་ཀྱི་སྙིང་པོ་ལས་སྙིང་པོར་གྱུར་པ། དཔལ་ལྡན་འབྲུག་པའི་ཉམས་བཞེས་ཀྱི་རྩ་བ། བླ་
མ་སྒྲུབ་པའི་ཆོས་སྡེ་ཚན་དུ་བསྒྲིག་པ་ལ། ཐོག་མར། རྩ་བའི་མདོ་གསང་བ་འདུས་པའི་རྩ་རྒྱུད་ལས་ཕྱུང་བ། །བྷ་བི་ལྷས་མཛད་པའི་བླ་མ་ལྔ་བཅུ་པ།དེའི་གླེང་ཊིག་ཚར་གསུམ་ཁུག་པ་
དབང་གི་གདམས་ངག་རྗེ་བཙུན་ཏིལླི་པས་མཛད་པ། དཔལ་ཕག་མོ་གྲུ་པས་མཛད་པའི་གཏེར་ཁ་བཅུ་པ། གྲུབ་ཐོབ་གླིང་གིས་མཛད་པའི་བླ་མ་མཆོད་པའི་ཆོ་ག་ཡོན་ཏན་ཀུན་འབྱུང༌། ཆོས་
རྗེས་མཛད་པའི་སྒྲུབ་ཐབས་ཐུགས་རྗེ་ཉི་རྒྱས་ཀྱི་གཞུང་ཁྲུགས་མེད་དེ་ཁ་ཁྲུགས་ཅན་དང༌། བྱིན་བརླབས་དམུས་ལོང་མིག་འབྱེད། འདིའི་དབུ་དང་སྔ་མའི་གཞུང་སྡེབ་པ་ལ་ཡིད་ཆེས་པའི་ཕྱིར་
བཀོད༑ ཞལ་གདམས་ཀུན་གསལ་དྲི་མེད། ཆོས་རྗེའི་གསུང་ཟིན་བྲིས་སུ་མཛད་པའི་བླ་མ་སྒྲུབ་པའི་གེགས་སེལ་རྣམས། རྗེ་མར་པ་ནས་བྱུང་བའི་གདམས་ངག་དང་དེ་ལས་འཕྲོས་པ་་

ཡིན༑ གཞན་ཏིལླི་པས་མཛད་པའི་ཕྱི་སྒྲུབ། ནཱ་རོ་པས་མཛད་པའི་ནང་སྒྲུབ། ཀླུ་སྒྲུབ་ཀྱིས་མཛད་པའི་གསང་སྒྲུབ། གཞུང་འདི་གསུམ་ཀ་ཁ་ཆེའི་པཎྜི་ཏ་ཆེན་པོ་ཤཱཀྱ་ཤྲཱི་བྷ་དྲས་བོད་དུ་སྤྱན
དྲངས་པ་ཡིན་ནོ། །རྒོད་ཚང་པས་བི་བྷུ་ཏ་ཙནྡྲ་ལས་གསན་དང་པོ་ལ་འགྲེལ་པ་དང་དེའི་གཏམ་རྒྱུད་དེ་ཡིག་སྣ་གཉིས་མཛད་དོ། །ཕྱིས་རྒྱལ་དབང་རྗེས་མཛད་པའི་བླ་མ་རྣམས་ཀྱི་ཐུགས་དང་
རང་གི་སེམས་གཉིས་སུ་མེད་པ་ལ་བསྟོད་པ་གྲུབ་པའི་ངེས་གསང་། སྔར་ཆོས་རྗེའི་སྐུ་བཞིའི་གསོལ་འདེབས། རྒོད་ཚང་པའི་གསོལ་འདེབས་ངང་སྐད་མར་གྲགས་པ། བ་རི་སྤྱིལ་དཀར་
བའི་དཀར་པོ་ཆིག་ཐུབ་རྣམས་མེད་དུ་མི་རུང་བའི་ཡིག་སྣ། གཞན་ལོ་རས་ཀྱིས་མཛད་པའི་ལུང་འབུམ་ཚད་མ་ཡིན་ཀྱང་ངེས་འབྱུང་ཆོས་ལྔར་གཏོགས་རྒོད་ཚང་པའི་ལུང་འབུམ་དང་ཞལ་
གདམས་རྣམས་ཁྲིད་ཆེན་བརྒྱད་དུ་བསྡུས་པས་འདིར་མ་བཀོད གཞན་ཡི་གེ་མང་པོ་སྣང་བ་རྣམས་སུས་བྱས་ཀྱི་ངེས་པ་མི་འདུག་པས་འདིར་མ་བཅུག་པ་ཡིན་གྱི་ཆད་པར་མ་དོགས་ཤིག། སརྦ་
མངྒ་ལཾ།།

༄༅། །ངོ་མཚར་གཏམ་བཟང་མཱ་ལི་ཀའི། །དོ་ཤལ་འདི་ཀོ་སུས་བཟུང་བ། །དེ་ཡི་ཞལ་སྒོར་དབྱངས་ཅན་མས། །རྒྱུད་མངས་བསྒྲེང་བ་སུ་ཡིས་འགོག།
199

༄༅། །ན་མོ་གུ་རུ་ཝེ། མཆོག་གསུམ་འདུས་པའི་ངོ་བོ་བླ་མ་ལ། །སྒོ་གསུམ་གུས་པ་ཆེན་པོས་ཕྱག་བྱས་ཏེ། །སྐུ་གསུམ་འབྲས་
བུ་ཚེ་འདིར་སྒྲབ་པའི་ཐབས། །རྣམ་གསུམ་གཞན་ལ་འདོམས་པའི་ཆོ་ག་བྲི། །ནམ་མཁའ་དང་མཉམ་པའི་སེམས་ཅན་ཐམས་ཅད་ཀྱི་དོན་དུ་རྫོགས་པའི་
སངས་རྒྱས་ཀྱི་གོ་འཕང་དམ་པ་མངོན་དུ་བྱ། དེའི་ཆེད་དུ་ལམ་ཟབ་མོ་བླ་མའི་རྣལ་འབྱོར་གསན་ཞིང་ཐུགས་ཉམས་སུ་བཞེས་སྙམ་པའི་མོས་པ་དང་ལྡན་
པས་མ་ཡེངས་པར་གསན་འཚལ་ཏེ། ལུང་ལས། རྟོག་པ་ཐམས་ཅད་ལེགས་པར་བསྡུས་ནས་ནི། །ཤིན་ཏུ་བསམ་པ་བཟང་པོ་ལྡན་པས་ཉོན།

༄༅། །ཞེས་བྱ་བ་ཡིན། དམ་པའི་ཆོས་ཉན་པའི་ཀུན་ཏུ་སྤྱོད་པ་ནི། སྐྱེས་རབས་ལས། རབ་ཏུ་དམའ་བའི་སྟན་ལ་འདུག
དུལ་བའི་དཔལ་ནི་རྣམ་པར་བསྐྱེད། །དགའ་དང་ལྡན་པའི་མིག་གིས་བལྟ། །ཚིག་གི་བདུད་རྩི་འཐུང་བ་བཞིན། །རིམ་གྲོ་བསྐྱེད་དེ་ཆོས་ཉོན་ཅིག
ཞེས་གསུངས་ཤིང༌། དེ་ཡང་སྣོད་ཀྱི་སྐྱོན་གསུམ་དང་བྲལ་དགོས་ཏེ། སྐྱོན་གསུམ་ནི། དཔེར་ན་སྣོད་ཁ་སྦུབ་ཀྱི་ནང་དུ་བཅུད་བླུགས་མི་ཐུབ་པ་
ལྟར། ཚིག་དོན་ལ་བློ་མི་འཇུག་པ་དང་། སྣོད་ཞབས་རྡོལ་དུ་བཅུད་མི་ཆགས་པར་འཛག་པ་བཞིན་དུ། ཚིག་དོན་བློ་ལ་མི་གནས་པ་དང་། སྣོད་དུག་

ཅན་དུ་བཅུད་རྣམས་ཆུད་འཛའ་བ་ལྟར་ཐོས་བསམ་ཉོན་མོངས་ཀྱི་དབང་དུ་འགྲོ་བས་སྤང་དགོས།དེའི་ཚུལ་ཡང༌། མདོ་ལས། དགེ་སློང་དག་ལེགས་པར་རབ་ཏུ་ཉོན་ལ་ཡིད་ལ་ཟུང་ཞིག
དང༌། ངས་ཁྱོད་ལ་བསྟན་པར་བྱའོ། ཞེས་ལེགས་པ་ཉན་པས་དུག་ཅན་གྱི་སྐྱོན་སེལ། རབ་ཏུ་ཉན་པས་ཁ་སྦུབ་ཀྱི་སྐྱོན་སེལ། དེ་ལ་བཟུང་བས་ཞབས་རྡོལ་གྱི་སྐྱོན་སེལ་བར་གསུངས་པ་
དང་། ཡང་། རྣམ་བཤད་རིག་པ་ལས། ང་རྒྱལ་དང་ནི་མ་དད་དང༌། །དོན་དུ་གཉེར་བ་མེད་ཉིད་དང༌། །ཕྱི་རོལ་རྣམ་གཡེངས་ནང་སྡུད་དང༌། །སྐྱོ་བ་ཉན་པའི་དྲི་མ་ཡིན། །ཞེས་དྲི་མ་
དྲུག་བཤད་པའང་དྲན་ཤེས་ཀྱིས་སྤངས་ལ། ཆོས་དང་། ཆོས་སྨྲ་བ་ལ་དགའ་བ་དང༌། གུས་པ་དང༌། དད་པ་བསྐྱེད་ནས། གཉིད་རྨུགས་ལ་སོགས་པའི་སྒྲིབ་པ་དང༌། ང་རྒྱལ་ལ་
སོགས་པ་ཉོན་མོངས་པ་རྣམས་སྤངས་ཤིང༌། ཚེ་འདིར་ཞེན་གྱི་བློ་ངན་དྲི་མ་ཅན་དོར་ནས། གཞན་དོན་དུ་ཐར་པ་དང་ཐམས་ཅད་མཁྱེན་པའི་གོ་འཕང་འབའ་ཞིག་དོན་གཉེར་གྱི་སྒོ་ནས་གསན་
དགོས་ཏེ། མདོ་སྡུད་པ་ལས། དགའ་དང་གུས་དང་དད་པའི་མཆོག་ནི་ཉེར་བཞག་སྟེ། །སྒྲིབ་པ་ཉོན་མོངས་བསལ་ནས་དྲི་མ་ལས་འདས་པ། །འགྲོ་དོན་མངོན་ཞུགས་ངེས་པའི་ཤེས་རབ་ཕ་༔

།རོལ་ཕྱིན། །གང་ལ་དཔའ་རྣམས་སྤྱོད་པ་འདི་ནི་མཉན་པར་གྱིས། །ཞེས་གསུངས་པའི་དོན་དགོངས་ཡུལ་དུ་བཞུགས་ནས་ལེགས་པར་གསན་དགོས། གང་
གསན་པར་བྱ་བའི་ཆོས་ཀྱི་སྒོ་མང་ཞིག་མཆིས་ནའང་། དང་པོར་ཐེག་པའི་གོ་རིམ་བཞིན་དུ་དལ་འབྱོར་རྙེད་དཀའ་བ་དང་། རྙེད་ཀྱང་ཡུན་རིང་དུ་མི་གནས་པ་དང་། ལས་འབྲས་ཀྱི་ཁུར་རབ་
ཏུ་ལྕིད་པས་ནོན་ཚུལ་ལས་བརྩམས་ཏེ་སྐྱེས་བུ་ཆུང་ངུའི་ལམ་དུ་ཁ་དྲངས། འཁོར་བ་སྡུག་བསྔལ་གྱི་རང་བཞིན་དུ་མཐོང་ནས་དེ་ལས་རང་ཉིད་ཐར་འདོད་ཀྱི་བློ་བསྐྱེད་པ་སྐྱེས་བུ་འབྲིང་པོའི་ལམ་ལ་
གསུམ་
ངེས་པ་རྙེད། སེམས་ཅན་ཐམས་ཅད་ཕ་མར་ཤེས་པ་ལ་བརྟེན་ནས་དེ་དག་སྡུག་བསྔལ་གྱི་རྒྱ་མཚོ་ལས་བསྒྲལ་འདོད་ཀྱི་ལྷག་བསམ་ཡང་དག་པ་ཐོབ་ནས་ལམ་འདི་ཉིད་ཉམས་སུ་ལེན་པ་ཞིག་
དགོས་པས། ཐོག་མར། ཙནྡྲ་གོ་མིའི་སློབ་སྤྲིངས་ལས་འདི་ལྟར་བྱུང་སྟེ། གང་ཞིག་ཐོབ་ན་སྐྱེ་བའི་རྒྱ་མཚོ་མཐར་འབྱིན་ཞིང༌། །བྱང་ཆུབ་མཆོག་གི་ས་བོན་དགེ་བའང་འདེབས་འགྱུར་
༈ པ། །ཡིད་བཞིན་ནོར་བུ་བས་ཀྱང་ཡོན་ཏན་ཆེས་ལྷག་པའི། །མི་ཉིད་དེ་ནི་སུ་ཞིག་འབྲས་བུ་མེད་པར་བྱེད། །བདེ་གཤེགས་ལམ་བརྟེན་འགྲོ་བ་འདྲེན་པར་ཆས་གྱུར་ཅིང་། །སེམས་ཀྱི་སྟོབས་

ཆེན་མི་ཡིས་རྙེད་པ་གང་ཡིན་པའི། །ལམ་དེ་ལྷ་དང་ཀླུ་ཡིས་མི་རྙེད་ལྷ་མིན་དང༌། །མཁའ་ལྡིང་རིག་འཛིན་མིའམ་ཅི་དང་ལྟོ་འཕྱེས་མིན། །མི་ཡིས་དངོས་པོ་ཤིན་ཏུ་རྙེད་དཀའ་རྙེད་གྱུར་
ནས། །དོན་དུ་བརྣག་པ་གང་ཡིན་དེ་ནི་བརྟུན་ཏེ་བསྒྲུབ།ྋ །ཞེས་འགྲོ་བ་གཞན་གྱི་རྟེན་གང་ལས་ཀྱང་། རྫོགས་པའི་སངས་རྒྱས་བསྒྲུབ་པ་ལ་མི་ལུས་མཐུ་ཆེ་ཞིང་། རྟེན་དེ་ཡང་རྙེད་པར་དཀའ
བ་ཡིན་པས་སྟེས་དབང་གི་རྙེད་པ་འདི་ལས་འདོད་པའི་དོན་ཐོབ་པར་བྱའོ། །ཞེས་ལུང་དོན་བསྡུས། དེ་ཡང་ཡུན་རིང་དུ་མི་གནས་པར་འཆི་བདག་གི་འཚེ་བ་ཡིན་ཏེ། དེ་ཉིད་ལས། མར་
མེའི་མེ་ལྕེ་ཤུགས་དྲག་རླུང་གིས་བསྐྱོད་པ་ལྟའི། །ཚེ་འདི་སྐད་ཅིག་གནས་པའི་གདེང་ཡང་ཡོད་མ་ཡིན། །ཅེས་སོགས་མང་དུ་གསུངས་པ་ཡིན། དཀར་ནག་གི་ལས་འབྲས་ནི་བར་མ་དོར་ཆུད་
མི་འཛའ་བར་སེམས་ཀྱི་རྗེས་སུ་འབྲང་ནས་མི་སླ་བ་ཁོ་ན་ཡིན་པས། རྒྱལ་པོ་ལ་གདམས་པའི་མདོ་ལས། དུས་ཀྱིས་ཉེན་ཏེ་རྒྱལ་པོ་འཆི་བའི་ཚེ། །ལོངས་སྤྱོད་མཛའ་དང་གཉེན་བཤེས་རྗེས་མི་
འབྲང༌། །སྐྱེས་བུ་དེ་ནི་གར་དང་གར་འགྲོ་བར། །ལས་ནི་གྲིབ་མ་བཞིན་དུ་རྗེས་སུ་འབྲང་། །ཞེས་དང་། མདོ་སྡེ་ལས་བརྒྱ་པ་ལས། ལུས་ཅན་རྣམས་ཀྱི་ལས་དག་ནི། །བསྐལ་པ་བརྒྱར་

༄༅། །ཡང་ཆུད་མི་འཛའ། །ཚོགས་ཤིང་དུས་ལ་བབ་པ་ན། །འབྲས་བུ་ཉིད་དུ་སྨིན་པར་འགྱུར། །ཞེས་གསུངས་པ་བཞིན་ནམ་ཡང་སླུ་མེད་དུ་སྨིན་ངེས་ཡིན། འོ་ན་
ནག་པོའི་ལས་སྨིན་ན་ཅིར་འགྱུར་སྙམ་ན་ངན་སོང་དུ་སྐྱེ་ལ། དེ་ཡང་། རིན་ཆེན་འཕྲེང་བར། སྲོག་གཅོད་ཀྱིས་ནི་དམྱལ་བར་སྐྱེ། །ཆགས་པས་ཡི་དྭགས་འགྲོ་བར་འགྲོ། །རྨོངས་པ་ཕལ་
ཆེར་དུད་འགྲོར་འགྱུར། །ཞེས་པ་བཞིན་ཡིན་ལ། དམྱལ་ཁམས་བཅོ་བརྒྱད་དུ་སྐྱེས་པའི་སེམས་ཅན་རྣམས་ལ་སྡུག་བསྔལ་གྱི་ཚོར་བ་དྲག་ཅིང་རྩུབ་པ་མང་པོ་ཡོད་ཀྱང་། དཔེས་མཚོན་པའི་
ཟླ»
དབང་དུ་མཛད་ན། བཤེས་པའི་སྤྲིངས་ཡིག་ལས། འདི་ན་ཉིན་གཅིག་མདུང་ཐུང་སུམ་བརྒྱ་ཡིས། །རབ་ཏུ་དྲག་བཏབ་སྡུག་བསྔལ་གང་ལགས་པ། །དེས་ནི་དམྱལ་བའི་སྡུག་བསྔལ་ཆུང་ངུ་
ལའང༌། །འོལ་ཡང་མི་བགྱིད་ཆར་ཡང་མི་ཕོད་དོ། །ཞེས་པ་ལྟ་བུ། དེ་བཞིན་དུ། ཡི་དྭགས་ན་ཡང་འདོད་པས་འཕོངས་པ་ཡིས། །བསྐྱེད་པའི་སྡུག་བསྔལ་རྒྱུན་ཆགས་མི་འཆོས་
པས། །བཀྲེས་སྐོམ་གྲང་དྲོ་ངལ་དང་འཇིགས་པ་ཡི། །སྡུག་བསྔལ་ཤིན་ཏུ་མི་བཟད་བསྟན་འཚལ་ལོ། །ཞེས་དང༌། དུད་འགྲོའི་སྐྱེ་གནས་ན་ཡང་གསཽད་པ་དང༌།ྋ །འཆིང་དང་བརྡུང་

སོགས་སྡུག་བསྔལ་སྣ་ཚོགས་པ། །ཞི་འགྱུར་དགེ་བ་སྤངས་པ་རྣམས་ལ་ནི། །གཅིག་ལ་གཅིག་ཟ་ཤིན་ཏུ་མི་བཟད་པ། །ཞེས་སོགས་བཤད། མཐོ་རིས་ཀྱི་ལྷ་མིན་རྣམས་ཀྱི་དབང་དུ་མཛད་
ནས། ལྷ་མིན་དག་ནའང་རང་བཞིན་གྱིས་ལྷ་ཡི། །དཔལ་ལ་སྡང་ཕྱིར་ཡིད་ཀྱི་སྡུག་བསྔལ་ཆེ། །ཞེས་དང་། ལྷ་ལའང་། མཐོ་རིས་ནའང་འདོད་ཆེན་དེ་དག་གི །འཆི་འཕོའི་སྡུག་བསྔལ་
ཉིད་ནི་དེ་བས་ཆེ། །དེ་ལྟར་བསམས་ནས་ཡ་རབས་རྣམས་ཀྱིས་ནི། །ཟད་འགྱུར་མཐོ་རིས་སླད་དུ་སྲེད་མི་བགྱིད། །ཞེས་དང་། རང་ཅག་མིའི་འགྲོ་བ་པ་རྣམས་ལའང་སྡུག་བསྔལ་བཞི་དང་
བརྒྱད་ལ་སོགས་པ་དུ་མས་མནར་བ་མངོན་སུམ་དུ་གྱུར་པ་འདི་ལྟ་སྟེ། མདོར་ན། འཁོར་བ་དེ་འདྲ་ལགས་པས་ལྷ་མིན་དང༌། །དུད་འགྲོ་ཡི་དྭགས་དམྱལ་བ་རྣམས་དག་ཏུ། །སྐྱེ་བ་བཟང་
མ་ལགས་སྐྱེ་བ་ནི། །གནོད་པ་དུ་མའི་སྣོད་འགྱུར་ལགས་མཁྱེན་མཛོད། །ཅེས་སོགས་གསུངས་པ་ཡིན། དེ་ལྟར་ན། འཁོར་བ་འདི་ལས་ངེས་པར་ཐར་པའི་ཐབས་ལ་འབད་དགོས། འོན་
ཀྱང་། སློབ་སྤྲིངས་ལས། ཉེ་དུ་འཁོར་བའི་རྒྱ་མཚོའི་ཁོངས་སུ་ཚུད་གྱུར་པ། །ཀློང་གི་ནང་དུ་ལྷུང་བ་ལྟ་བུར་སྣང་བཞིན་དུ། །སྐྱེ་ཤི་འཕོས་པས་ངོ་མ་ཤེས་པ་དེ་དོར་ནས། །གལ་ཏེ་བདག་

༄༅། །ཐར་བྱེད་ན་དེ་ལས་ཁྲེལ་བོར་མེད། །ཅེས་པ་བཞིན། སེམས་ཅན་ཐམས་ཅད་བདག་གི་ཕ་མར་མ་གྱུར་པ་མེད་ལ། དེ་རྣམས་ཡལ་བར་བོར་ནས་བདག་ཁོ་ན་ཐར་
པའི་ཐབས་ལ་འབད་པ་ནི་མ་རབས་ཐ་ཆད་ཀྱི་རྣམ་ཐར་ཡིན་པས། རྣམ་པ་ཀུན་ཏུ་ག་ལ་རིགས། དེས་ན། ཐེག་པ་དམན་པ་ལས་ཆེན་པོ་བདུན་གྱིས་ཁྱད་པར་དུ་བྱས་པའི་ཐེག་པ་ཆེན་པོའི་ལམ་
དུ་འཇུག་དགོས། ཐེག་པའི་རྣམ་གཞག་ལའང༌། རྡོ་རྗེ་སྙིང་འགྲེལ་དུ། ཉན་ཐོས་རང་སངས་རྒྱས་དང་ནི། །ཐེག་པ་ཆེན་པོ་གསུམ་ཡིན་ཏེ། །སངས་རྒྱས་པ་ལ་བཞི་པ་དང་། །ལྔ་པ་ཐུབ་
J
པའི་དགོངས་པ་མིན། །ཞེས་པས་ཐེག་པ་གསུམ་ལས་གཞན་པའི་བཞི་པ་དང་། གྲུབ་མཐའ་སྨྲ་བ་བཞི་ལས་གཞན་པའི་ལྔ་པ་མེད་པར་བཤད། འོ་ན། མདོ་ཁ་ཅིག་ལས། གསུམ་གྱི་སྟེང་
དུ། ལྷའི་ཐེག་པ་དང་། ཚངས་པའི་ཐེག་པ་གཉིས་ཏེ་ལྔར་བཤད་པ་མ་ཡིན་ནམ་ཞེ་ན། དེ་གཉིས་ནི། ཐེག་ཆུང་ལས་མངོན་མཐོ་སྟོན་བྱེད་ཀྱི་ཐེག་པ་གཉིས་ལོགས་སུ་བཀར་བ་ཡིན་པས་
དོ་
གསུམ་དུ་མ་འདུས་པ་མེད། ཡང་ན། མདོ་སྡེ་རྒྱན་ལས། སྡེ་སྣོད་དག་ནི་གསུམ་མམ་གཉིས་ཀྱང་རུང་། །བསྡུས་པའི་ཕྱིར་ཏེ་རྒྱུ་ནི་དགུར་འདོད་དོ། །དེས་ནི་བག་ཆགས་རྟོགས་དང་ཞི་བ་

དང༌། །རབ་ཏུ་རྟོགས་པས་རྣམ་པར་གྲོལ་བར་བྱེད། །ཅེས་གསུང་རབ་ཡན་ལག་བཅུ་གཉིས་རྒྱུ་མཚན་དགུས་སྡེ་སྣོད་གསུམ་དུ་འདུ་ཞིང་། དེ་ཡང་ཐེག་པ་ཆེ་ཆུང་གི་སྡེ་སྣོད་གཉིས་སུ་འདུ་
ཚུལ་དགོས་པ་དང་བཅས་ནས་བཤད། ཐེག་པ་ཆེན་པོ་ལའང་རྒྱ་འབྲས་ཀྱི་ཐེག་པ་གཉིས་སུ་ཡོད་དེ། མདོ་སྡེ་གདམས་ངག་འབོགས་པའི་རྒྱལ་པོ་ལས། འཇམ་དཔལ་གྱིས། འདྲེན་པས་
ཐེག་པ་གསུམ་པོ་དག །བཅོམ་ལྡན་ངེས་པར་གསུངས་ལགས་ན། །རྒྱུ་འབྲས་ལྷན་གྲུབ་ཏུ་སྤྱོད་ཅིང༌། །སངས་རྒྱས་གཞན་ནས་མི་ཚོལ་བའི། །ངེས་པའི་ཐེག་པ་ཅིས་མི་གསུང་། །ཞེས་
ཞུས་པའི་ལན་དུ། རྒྱུ་ལ་མོས་པར་རྒྱུ་ཆོས་ཀྱི། །འཁོར་ལོ་རབ་ཏུ་བསྐོར་བྱས་ནས། །རྡོ་རྗེ་ཐེག་པའི་ཉེ་ལམ་ཞིག །མ་འོངས་དུས་སུ་འབྱུང་བར་འགྱུར། །ཞེས་གསུངས་པ་ཡིན། དེའི་
ནང་ཚན་འབྲས་བུ་སྔགས་ཀྱི་ཐེག་པ་ལའང༌། དྲང་ངེས་དང་དགོས་པའི་དབང་ལས་རྒྱུད་སྡེའི་བཞག་འཇོག་མང་པོ་ཞིག་འབྱུང་ནའང༌། བཞིར་བཞག་པ་འདི་གྲགས་ཆེ་ཞིང་དོན་དུ་གནས་
པས། གུར་ལས། དམན་པ་རྣམས་ལ་བྱ་བའི་རྒྱུད། །བྱ་མིན་རྣལ་འབྱོར་དེ་ལྟག་ལ། །སེམས་ཅན་མཆོག་ལ་རྣལ་འབྱོར་མཆོག །རྣལ་འབྱོར་བླ་མེད་དེ་ལྟག་ལ། །ཞེས་སོགས་གཞུང་

༄༅། །མཐའ་ཡས། བཞི་པ་ལའང་དབྱེ་ན། བྱ་རྒྱུད་ལ་སྒོ་དྲུག སྤྱོད་རྒྱུད་ལ་རིགས་གསུམ། རྣལ་འབྱོར་རྒྱུད་ལ་དུམ་བུ་བཞི། བླ་མེད་ལ་ཕ་རྒྱུད་མ་རྒྱུད་སོགས་དབྱེ་
བསྡུ་ཇི་སྙེད་ཅིག་ཡོད་ཀྱང༌། ཧ་ཅང་མངས་པར་འགྱུར་བས་བཞག དོན་དུ་ཧྲིལ་གྱིས་དྲིལ་ན། མདོ་དང་རྒྱུད་སྡེ་དེ་དག་ལས་བཤད་པའི་ལམ་རིམ་གྱི་སྙིང་པོ་ལྟ་བུར་གྱུར་པ་འདི་ནི་དགེ་བའི་
བཤེས་གཉེན་ནམ། བླ་མ་དམ་པ་བསྟེན་པ་ཁོ་ན་ལ་ཚང་བ་ཡིན་པས་དེ་བཤད་པར་བྱ་སྟེ། ཡུམ་བར་མ་ལས། རབ་འབྱོར། རྣམ་པ་ཐམས་ཅད་མཁྱེན་པ་ཉིད་ཐོབ་པར་འདོད་པས། དགེ་
བའི་བཤེས་གཉེན་བསྟེན་པར་བྱའོ། །ཞེས་དང༌། སྡད་པ་ལས་ཀྱང༌། སློབ་མ་བཟང་པོ་བླ་མར་གུས་ལྡན་དེ་དག་གིས། །བླ་མ་མཁས་པ་རྣམས་ལ་རྟག་ཏུ་བསྟེན་པར་བྱ། །ཅི་ཕྱིར་ཞེ་ན་
མཁས་པའི་ཡོན་ཏན་དེ་ལས་འབྱུང༌། །སངས་རྒྱས་ཆོས་རྣམས་དགེ་བའི་བཤེས་ལ་བརྟེན་ཏོ་ཞེས། །ཡོན་ཏན་ཀུན་གྱི་མཆོག་མངའ་རྒྱལ་བས་དེ་སྐད་གསུངས། །ཞེས་དང་། ནད་པའི་
ཚོགས་ཀྱིས་གསོ་ཕྱིར་སྨན་པ་བསྟེན་པ་ལྟར། །གཡེལ་བ་མེད་པར་དགེ་བའི་བཤེས་གཉེན་བསྟེན་པར་བྱ། །ཞེས་དང་། བཤེས་སྤྲིངས་ལས། དགེ་བའི་བཤེས་གཉེན་བསྟེན་པ་ཚངས་པར་

སྤྱོད། །ཡོངས་སུ་རྫོགས་པར་ཐུབ་པས་གསུངས་དེའི་ཕྱིར། །སྐྱེས་བུ་དམ་པ་བསྟེན་བགྱི་རྒྱལ་བ་ལ། །བརྟེན་ནས་རབ་ཏུ་མང་པོས་ཞི་བ་ཐོབ། །ཞེས་དང༌། དུས་འཁོར་གྱི་རྒྱུད་
ལས། དང་པོར་ཡང་དག་བསྟེན་བྱ་བླ་མ་དག་ཀྱང་ཞེས་བྱ་བ་ལ་སོགས་པ་མང་དུ་གསུངས་ཤིང༌། དེ་ཡང༌། སུ་རུང་རུང་ལ་གྱ་ཚོམས་སུ་བརྟེན་པར་མི་བྱ་བར། ལེགས་པར་བརྟགས་པ་
གལ་ཆེ་སྟེ། དོན་དམ་པའི་བསྙེན་པ་ལས། འདོད་པའི་དངོས་གྲུབ་སློབ་དཔོན་ཞལ་གྱི་རྗེས་འགྲོ་བ། །མ་ལུས་རྡོ་རྗེའི་ཐེག་པར་ཐམས་ཅད་མཁྱེན་པས་གསུངས། །དེ་ཕྱིར་སློབ་མས་འདོད་
པའི་བླ་མ་གསེར་བཞིན་དུ། །ལེགས་པར་བརྟག་ན་སྡིག་པ་ཅུང་ཟད་ཡོད་མ་ཡིན། །ཞེས་བླ་མར་བསྟེན་འོས་པ་དང་མི་འོས་པ་རྣམ་པ་དུ་མའི་སྒོ་ནས་བརྟག་དགོས། འོ་ན་བསྟེན་པར་འོས་པ་དེ་
ཇི་ལྟ་བུ་སྙམ་ན། འདུལ་བ་ལས། ཚུལ་ཁྲིམས་དག་ཅིང་འདུལ་བའི་ཆོ་ག་ཤེས། །ནད་པར་སྙིང་བརྩེ་འཁོར་ལ་བྱམས་པ་ཡིས། །ཆོས་དང་ཟང་ཟིང་ཕན་འདོགས་བརྩོན་པ་དང་། །དུས་སུ་
འདོམས་པ་གང་ཡིན་བླ་མར་བསྔགས། །ཞེས་དང་། ཐེག་ཆེན་གྱི་གཞུང་སོ་སོར་དགེ་བའི་བཤེས་གཉེན་གྱི་མཚན་ཉིད་དང་བསྟེན་ཚུལ་ཇི་སྙེད་གསུངས་པ་ཐམས་ཅད་བསྡུས་ན། མདོ་སྡེ་རྒྱན་

༄༅། །ལས། བཤེས་གཉེན་དུལ་བ་ཞི་བ་ཉེར་ཞི་བ། །ཡོན་ཏན་ལྷག་པར་བརྩོན་བྱས་ལུང་གིས་ཕྱུག །དེ་ཉིད་རབ་ཏུ་རྟོགས་པ་སྨྲ་མཁས་ལྡན། །བརྩེ་བའི་བདག་ཉིད་
སྐྱོ་བ་སྤངས་ལ་བསྟེན། །ཞེས་མཁས་བཙུན་བཟང་པོའི་ཡོན་ཏན་ཀུན་ལྡན་དུ་བཤད་པ་དང༌། རྒྱུད་སྡེ་ཆེན་པོ་བཞི་ལས་སློབ་དཔོན་གྱི་མཚན་ཉིད་དང་བསྟེན་ཐབས་ཤིན་ཏུ་མང་བར་བཤད་པ་
ཐམས་ཅད། སློབ་དཔོན་བྷ་བི་ལས་བླ་མ་ལྔ་བཅུ་པར་བསྡུས་ཏེ་བཤད་པ་ཡིན་པས་ན། དེ་ལས་ཇི་ལྟར་བཤད་པ་བཞིན་ཉན་པར་རིགས་སོ་ཞེས་སྟོན་པ་ལ་དེ་ཉིད་དུ། དཔལ་ལྡན་རྡོ་རྗེ་སེམས་
དཔའི་གནས་ཐོབ་རྒྱུར་གྱུར་པས། །བླ་མའི་ཞབས་ཀྱི་པདྨར་ཇི་བཞིན་བཏུད་བྱས་ཏེ། །དེ་བསྟེན་པ་ནི་དྲི་མེད་རྒྱུད་མང་ལས་གསུངས་པ། །མདོར་བསྡུས་བཤད་པ་འདི་ནི་གུས་པས་མཉན་པར་
གྱིས། །ཞེས་གསུངས། དེ་ལས་ཇི་སྐད་དུ་བཤད་ཅེས་ན། ཐོག་མར་བརྟག་དགོས་པའི་རྒྱུ་མཚན་སྟོན་པར་བཞེད་ནས། བླ་མ་དང་ནི་སློབ་མ་དགྋ །མཚུངས་པར་དམ་ཚིག་ཉམས་འགྱུར་
༈ བས། །དཔའ་བོས་དང་པོར་སློབ་དཔོན་དང༌། །སློབ་མའི་འབྲེལ་པ་བརྟག་པར་བྱ། །ཞེས་གསུངས། བརྟགས་ནས་བསྟེན་བྱར་འོས་པ་དེ་གང་ཞེ་ན། བརྟན་ཅིང་དུལ་ལ་བློ་གྲོས་ལྡན།

བཟོད་ལྡན་དྲང་ལ་གཡོ་སྒྱུ་མེད། །སྔགས་དང་རྒྱུད་ཀྱི་སྦྱོར་བ་ཤེས། །སྙིང་རྗེར་ལྡན་ཞིང་བསྟན་བཅོས་མཁས། །དེ་ཉིད་བཅུ་ནི་ཡོངས་སུ་ཤེས། །དཀྱིལ་འཁོར་བྲི་བའི་ལས་ལ་མཁས།
སྔགས་བཤད་པ་ཡི་སྤྱོད་པ་ཤེས། །རབ་ཏུ་ཞི་ཞིང་དབང་པོ་དུལ། །ཞེས་པ་དང༌། སྤང་བྱའི་དབང་དུ་བྱས་ནས། བློ་ལྡན་སློབ་མས་བླ་མ་ནི། །སྙིང་རྗེ་མེད་ཅིང་ཁྲོ་ལ་གཏུམ། །ཁེངས
ཤིང་ཆགས་ལ་མ་བསྡམས་དང་། །སྤྱོམས་དང་བཅས་ལ་མི་བྱའོ། །ཞེས་གསུངས། ཡང་། དམིགས་བསལ་གྱི་དབང་དུ་བྱས་ནས། དོན་དམ་བསྙེན་པ་ལས། རྩོད་ལྡན་དབང་གིས་བླ་
མ་སྐྱོན་དང་ཡོན་ཏན་འདྲེས། །རྣམ་པ་ཀུན་ཏུ་ཡོན་ཏན་ལྡན་པ་ཡོད་མ་ཡིན། །གང་གིས་ཡོན་ཏན་ལྷག་པ་ཡང་ནི་ལེགས་སྤྱོད་པ། །བུ་རྣམས་ཀྱིས་ནི་དེ་ལ་བསྟེན་པར་གྱུར་པའོ། །ཞེས་
གསུངས། མཚན་ཉིད་དང་ལྡན་པའི་བླ་མ་རྙེད་ནས་ཇི་ལྟར་བསྟེན་པའི་ཚུལ་མདོར་བསྡུས་ནས། འདིར་མང་སྨོས་པས་ཅི་ཞིག་བྱ། །བླ་མ་དགྱེས་བྱེད་གང་ཡིན་བྱ། །མི་མཉེས་བྱེད་ཀུན་སྤང་
བ་ནི། །དེ་དང་དེ་ལ་འབད་དེ་བརྟག །དངོས་གྲུབ་སློབ་དཔོན་རྗེས་འབྲང་ཞེས། ྋ།རྡོ་རྗེ་འཛིན་པ་ཉིད་གསུང་བར། །ཤེས་ནས་དངོས་པོ་ཐམས་ཅད་ཀྱིས། །བླ་མ་ཡོངས་སུ་མཉེས་པར་

༄༅། །བྱ། །ཞེས་མཉེས་པ་བསྒྲུབ་ཅིང་མི་མཉེས་པ་སྤང་དགོས། དེ་ཡང༌། མདོ་སྡེ་རྒྱན་ལས། བཀུར་སྟི་བརྙེད་པ་དག་དང་རིམ་གྲོ་དང༌། །སྒྲུབ་པའི་ཚུལ་གྱིས་
བཤེས་གཉེན་བསྟེན་པར་བྱ། །ཞེས་གསུངས་པ་ཡིན། ཟང་ཟིང་འབུལ་བ་དང༌། ལུས་ངག་གིས་རིམ་གྲོ་སྟེ་གཡོག་དང་། ཇི་ལྟར་གདམས་པ་ལས་མི་འདའ་བས་བཀའ་བཞིན་བསྒྲུབ་པ་ནི་
མཉེས་པ་བསྒྲབ་པས། དེ་དག་གི་ལྡོག་ཕྱོགས་སྤོང་བ་ནི་མི་མཉེས་པ་སྤོང་བ་ཡིན། མདོར་ན་སྤྱོད་འཇུག་ལས། རྟག་པར་དགེ་བའི་བཤེས་གཉེན་ནི། །ཐེག་ཆེན་དོན་ལ་མཁས་པ་དང༌།
ཨི
བྱང་ཆུབ་སེམས་དཔའི་བརྟུལ་ཞུགས་མཆོག །སྲོག་གི་ཕྱིར་ཡང་མི་བཏང་ངོ་། །དཔལ་འབྱུང་བ་ཡི་རྣམ་ཐར་ལས། །བླ་མ་བསྟེན་པའི་ཚུལ་ལྟར་བསླབ། །ཅེས་གསུངས་པ་བཞིན་སྤང་བླང་
མ་འཛོལ་བ་གལ་ཆེ་བར་འདུག །བསྟེན་ཚུལ་ཕྱིན་ཅི་མ་ལོག་པར་བགྱིས་ན་ཕན་ཡོན་བསམ་གྱིས་མི་ཁྱབ་སྟེ། གཙུག་ན་རིན་ཆེན་གྱིས་ཞུས་པའི་མདོ་ལས། ལྷའི་བུ། འདི་ལ་དགེ་བའི་
བཤེས་གཉེན་བསྟེན་ཅིང་བཀུར་བསྟི་བྱས་པས་ནི་ཐམས་ཅད་དུ་སངས་རྒྱས་ཀྱི་ཞིང་དག་པ་མཐོང་བ་ཡིན་ནོ། སྙིང་རྗེ་ཆེན་པོའི་ཏིང་ངེ་འཛིན་དམ་པ་ཐོབ་པ་ཡིན་ནོ། །ཤེས་རབ་ཀྱི་ཕ་རོལ་ཏུ་ཕྱིན་པ་

དང་མི་འབྲལ་བ་ཡིན་ནོ། །སེམས་ཅན་རྣམས་ཡོངས་སུ་སྨིན་པ་འགྲུབ་པ་ཡིན་ནོ། །རེ་བ་ཐམས་ཅད་ཡོངས་སུ་རྫོགས་པར་ཐོབ་པ་ཡིན་ནོ། །ཞེས་སོགས་དང་། རྒྱུད་ལས། དེ་མཉེས་པས་
ནི་ཀུན་མཁྱེན་པའི། །ཡེ་ཤེས་མཆོག་ནི་ཐོབ་པར་འགྱུར། །ཞེས་དང༌། དེ་ཡིས་བསོད་ནམས་མ་བྱས་ཤིང༌། །དཀའ་ཐུབ་མ་བསྟེན་ཅི་ཞིག་ཡོད། །ཅེས་ཚོགས་གསུམ་ཅིག་ཅར་དུ་རྫོགས་
པར་བཤད། གལ་ཏེ་བླ་མར་གྱུར་ནས་བསྟེན་ཚུལ་ལོག་ན་ཉེས་དམིགས་ཤིན་ཏུ་ཆེ་སྟེ། ནམ་ཡང་སློབ་དཔོན་དག་གི་ནི། །ཀུན་ཏུ་སེམས་དཀྲུག་མི་བྱ་སྟེ། །གལ་ཏེ་རྨོངས་པས་བྱས་གྱུར་
ན། །དམྱལ་བར་ངེས་པར་འཚེད་པར་འགྱུར། །མནར་མེད་ལ་སོགས་འཇིགས་རུང་བའི། །དམྱལ་བ་བསྟེན་པ་གང་ཡིན་པ། །སློབ་དཔོན་ལ་ནི་དམོད་པ་རྣམས། །དེར་ནི་གནས་པ་ཡང་
* དག་བཤད། །ཞེས་ཚེ་རབས་ཕྱི་མར་མི་བདེ་བ་དང་། སློབ་དཔོན་ལ་ནི་དམོད་པ་དེ། །ཡམས་དང་འཚེ་བའི་ནད་རྣམས་དང་། །གདོན་དང་རིམས་དང་དུག་གིས་ཀྱང་། །རྨོངས་ཆེན་འདི་ནི་
འཆི་བར་འགྱུར། །རྒྱལ་པོ་མེ་དང་སྦྲུལ་གདུག་དང༌། །ཆུ་དང་མཁའ་འགྲོ་རྐུན་པོ་དང༌། །གདོན་དང་ལོག་འདྲེན་རྣམས་ཀྱིས་ཀྱང༌། །བསད་ནས་སེམས་ཅན་དམྱལ་བར་འགྲོ། །ཞེས་ཚེ་

།འདིར་མི་འདོད་པ་ཐོག་ཏུ་འབབ་པར་བཤད་པས་འཛེམ་རིགས། དེ་ལྟ་བས་ན་བླ་མའི་རྣལ་འབྱོར་ཤེས་པའང་དམིགས་པ་ཐུན་རེ་ཙམ་གྱི་ཆོས་འབྲེལ་ལ་མི་ཟེར་༄༅།
རྩ་བའི་གནད་འདི་དག་ཚང་བ་ཞིག་དགོས། མདོར་ན། རང་རང་གི་སྐལ་བ་དང་རྗེས་སུ་འཚམས་པར་སྟོན་པའི་བླ་མ་དེ་ནི་རྫོགས་པའི་སངས་རྒྱས་མིའི་གཟུགས་སུ་སྣང་བ་ཡིན་
གུར་ལས། གང་ཕྱིར་རྡོ་རྗེ་སེམས་དཔའ་ཉིད། །དེ་ཉིད་སློབ་དཔོན་གཟུགས་སུ་སྣང༌། །སེམས་ཅན་ཕན་གདགས་དམིགས་ནས་ནི། །ཐ་མལ་པ་ཡི་གཟུགས་འཛིན་ཏོ། །ཞེས་
དང༌། སྡོམ་འབྱུང་ལས། བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །ཞེས་སོགས་རྒྱ་ཆེར་གསུངས་པ་བཞིན། གྲུབ་ཐོབ་ཆེན་པོ་གླིང་གིས། བླ་མ་སངས་རྒྱས་སུ
འདུག་པ་མི་རུ་གཟུང༌། །བརྒྱུད་པ་ཉེ་རིང་དུ་བགྲངས་པ་མཐོལ་ལོ་བཤགས། །ཞེས་དང༌། ཆོས་རྗེ་རྒྱ་རས་ཀྱིས། རྗེ་བླ་མའི་ངོ་བོ་ཆོས་ཀྱི་སྐུ། །རྡོ་རྗེ་འཆང་དང་ཞལ་མཇལ་བས། །
༈ བརྒྱུད་པ་ཉེ་རིང་བགྲང་མ་དགོས། །མི་འོ་སྐོལ་ཚོ་ལྷ་གསོལ་བྱེད་རེ་རན། །ཞེས་གསུངས་པའི་དོན་རྩ་ཐུགས་ལ་བཅངས་ན་ཇི་ལྟར་གསུངས་པ་ཐམས་ཅད་ཀྱང་གདམས་ངག་ཏུ་མི་གོ་ཀ་

མེད། བློ་བླ་མས་ཕྲོགས་ཙ་ན་བྱེད་རྒྱུ་མོས་གུས་དང་གསོལ་འདེབས་ལས་མེད་པ་ཅིག་འོང་བ་ཡིན། དེ་ལྟར་ཚད་མར་གྱུར་པའི་ལུང་གིས་བསྒྲབ་པ་ནི་ངེས་པའི་ཤེས་པ་ཡང་དག་བསྐྱེད་པའི་ཆེད་
དུ་ཡིན་ཏེ། རྒྱུད་བླ་མ་ལས། དེ་ལྟར་ཡིད་ཆེས་ལུང་དང་རིགས་པ་ལ། །བརྟེན་ནས་བདག་ཉིད་འབའ་ཞིག་དག་ཕྱིར་དང༌། །གང་དག་མོས་དགེ་ཕུན་ཚོགས་དང་ལྡན་བློ། །དེ་དག་རྗེས་སུ་
གཟུང་ཕྱིར་འདི་བཤད་དོ། །ཞེས་གསུངས་པ་ལྟར་གོ་བས་མཐའ་རྒྱ་ལེགས་པར་བཅད་ནས། ཐུགས་ཉམས་སུ་བཞེས་རྒྱུ་སྙིང་པོར་དྲིལ་ན། སྟན་བདེ་བ་ལ་ལུས་དྲང་པོར་བསྲངས་
ཏེ། འཁོར་བ་པ་རྣམས་ལ་རྗེས་སུ་བརྩེ་བའི་བསམ་པས། སངས་རྒྱས་ཆོས་དང་ཚོགས་ཀྱི་མཆོག་རྣམས་ལ། །བྱང་ཆུབ་བར་དུ་བདག་ནི་སྐྱབས་སུ་མཆི། །བདག་གི་དགེ་སྦྱོར་བགྱིས་པའི་
བསོད་ནམས་ཀྱིས། །འགྲོ་ལ་ཕན་ཕྱིར་སངས་རྒྱས་མྱུར་ཐོབ་ཤོག །ཅེས་རྐང་པ་དང་པོ་གཉིས་ཀྱིས་སྐྱབས་འགྲོ་དང༌། །ཕྱི་མ་གཉིས་ཀྱིས་སེམས་བསྐྱེད་བསྟན་པའི་ཚིགས་བཅད་ཡིད་དང་
འདྲེས་ངེས་ལན་བདུན་ནམ་ལྔའམ་གསུམ་བྱ། དེ་ནས་རང་ལུས་ཐ་མལ་སྣང་ཞེན་གྱི་བག་ཆགས་སྦྱང་པའི་ཕྱིར། ལྷག་པའི་ལྷ་གང་མོས་སུ་བསྒོམ་ཡང་རུང་མོད་ཀྱི། མགོན་པོ་སྤྱན་རས་

༄༅། །གཟིགས་དབང་ཕྱུག་འདི་ཉིད། སྲས་བཅས་རྒྱལ་བའི་ཐུགས་རྗེ་གཅིག་འདུས་ཀྱི་རང་གཟུགས་ཡིན་པས་དེ་ཉིད་བསྒོམ་པ་སྐབས་སུ་བབ། དེ་ཡང་། པད་ཟླའི་
གདན་ལ་རང་སེམས་ཀྱི་ངོ་བོ་ཧྲཱིཿ ཡིག་དཀར་པོ་ལས་འོད་འཕྲོས་དོན་གཉིས་བྱས་ཚུར་འདུས་ཡོངས་སུ་གྱུར་པ་ལས། རང་ཉིད་བཅོམ་ལྡན་འདས་འཇིག་རྟེན་དབང་ཕྱུག་སྟོན་ཟླ་གང་བའི་ལང་ཚོ་
ཅན། ཞལ་གཅིག་ཤིན་ཏུ་ཞི་ཞིང་འཛུམ་པ། མཚན་དཔེའི་སྐྱེ་མཆེད་གསལ་ཞིང་རྫོགས་པའི་ཕྱག་བཞིའི་དང་པོ་གཉིས་ཐུགས་ཀར་ཐལ་མོ་སྦྱར་བ། འོག་མ་གཉིས་ཤེལ་འཕྲེང་དང་པདྨ་དཀར་
༡༦༩
འི་སྡོང་བུ་འཛིན་པ། རིན་པོ་ཆེའི་རྒྱན་དང་དར་ཟབ་ཀྱི་ན་བཟའ་ཅན། འོད་ཕུང་འཁྲིགས་པའི་གུར་ཁང་དུ་རྡོ་རྗེ་སྐྱིལ་ཀྲུང་གིས་བཞུགས་པའི་སྤྱི་བོའི་ཐད་ཀྱི་ཁྲུ་གང་ཙམ་གྱི་ནམ་མཁའ་ལ་གྱད་
དང་སེངྒེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་བཀོད་པ་ཕུན་སུམ་ཚོགས་པའི་སྟེང་དུ། པདྨ་དང་ཟླ་བའི་དཀྱིལ་འཁོར་ཡངས་ཤིང་མཛེས་པའི་དབུས་སུ། ངོ་བོ་རྩ་བའི་བླ་མ་ལ་རྣམ་པ་
བཅོམ་ལྡན་འདས་ཚེ་དཔག་ཏུ་མེད་པ་པདྨ་རཱ་གའི་མཆོད་སྡོང་ལྟར་དམར་བ། མཉམ་བཞག་གི་ཕྱག་རྒྱའི་སྟེང་ན་འཆི་མེད་ཀྱི་ཚེ་བུམ་བཟུང་སྟེ་ལྷ་རྫས་ཀྱི་རྒྱན་གོས་ངོམ་པ། སྐུ་མཚན་དཔེའི་གཟི་

བརྗིད་འབར་ཞིང༌། གསུང་ཡན་ལག་དྲུག་ཅུའི་དབྱངས་དང་ལྡན་པ། ཇི་ལྟ་ཇི་སྙེད་མཁྱེན་པའི་ཐུགས་བརྩེས་བདག་ལ་དགོངས་བཞིན་པར་བཞུགས་པ་ཞིག་གསལ་བཏབ། དེ་ནས་རིང་རྒྱུད་
ཁྲོམས་ཚོགས། ཉེ་བརྒྱུད་མཐོ་བརྩེགས། ཀུན་འདུས་ནོར་བུ་ལུགས་དང་གསུམ་ཡོད་པ་ལས།རིང་བརྒྱུད་དུ་མཛད་བཞེད་ན། རྩ་བའི་བླ་མ་དེའི་དབུ་ཐོག་ནས་ཡར་མདོ་རྒྱུད་མན་ངག་སྣ་
ཚོགས་པའི་བརྒྱུད་པའི་བླ་མ་རྣམས་དང་། ཆོས་འབྲེལ་ཡོད་པའི་བླ་མ་དང་། མེད་ཀྱང་མོས་གུས་ཐོབ་པའི་བླ་མ། སངས་རྒྱས་བྱང་སེམས། དཔའ་བོ་མཁའ་འགྲོ། ཆོས་སྐྱོང་ཡེ་ཤེས་པ་
རྣམས། ཆར་སྤྲིན་འཐིབས་པ་བཞིན་དུ་བུན་ནེ་ལོང་ངེར་བདག་ལ་བྱིན་གྱིས་རློབ་བཞིན་པར་བཞུགས་པ་ལ། བདག་གི་ལུས་དང་ལོངས་སྤྱོད་ཐམས་ཅད་དང་། །མཁའ་དང་མཉམ་པའི་འགྲོ་བ་
མ་ལུས་པ། །སྐྱེས་མཆོག་ཁྱེད་ཀྱི་འབངས་སུ་འབུལ་ལགས་ན། །ཐུགས་རྗེས་དགོངས་ལ་བཞེས་ནས་བསྐྱབ་ཏུ་གསོལ། །ཞེས་ལྟོས་མེད་དུ་ཕུལ། མོས་གུས་ཀྱིས་ཕར་ཐིམ་འགྲོ་བ་ལྟ་
བུ། ཚུར་འབྲལ་མི་ཕོད་པ་ལྟ་བུའི་ངང་ནས། གྲུབ་ཐོབ་གླིང་གིས་མཛད་པའི་སྐུ་ལྔ་རབ་རྫོགས་མའམ། ཡང་དགོན་པའི་ཕོ་ཉ་མྱུར་མགྱོགས་མའམ། གཞན་བླ་མ་སྤྱི་བསྟོད་སོགས་ཀྱིས་

༄༅། །གསོལ་འདེབས་ཁུ་ལྷང་ལྷང༌། མཆི་མ་མ་བྱུང་གི་བར་དུ་བྱ། མཐར་འཁོར་རྣམས་རྩ་བའི་བླ་མ་ལ་ཐིམ་པར་བསམ། ཡང་ཉེ་བརྒྱུད་མཐོ་བརྩེགས་ལ་མོས་
1/1/01
ན། རྩ་བའི་བླ་མའི་དབུ་ཐོག་ནས་ཡར། རྡོ་རྗེ་འཆང་ལ་ཐུག་གི་བར་གྱི་ཁྲིད་བཀའ་སོ་སོའི་བརྒྱུད་པའི་བླ་མ་རྣམས་མུ་ཏིག་གི་འཕྲེང་བ་གྱེན་དུ་ཕྱར་བ་བཞིན། མཐོ་བརྩེགས་སུ་གསལ་བཏབ་པ་
ལ། ལུས་དང་ལོངས་སྤྱོད་དགེ་རྩ་རྣམས་སྔར་བཞིན་ལིངས་ཀྱིས་ཕུལ་ནས། བརྒྱུད་པའི་གསོལ་འདེབས་ཀྱི་མཐར་རྩ་བའི་བླ་མ་ལ་ཐིམ། ཡང་། ཀུན་འདུས་ནོར་བུ་ལུགས་སུ་བྱེད་ན། བླ་
མ་ཚེ་དཔག་མེད་དེའི་ཐུགས་ཀའི་འོད་ཟེར་གྱིས་རྩ་བརྒྱུད་ཀྱི་བླ་མ་ཐམས་ཅད་དང༌། ྋ ཡི་དམ་ཞི་ཁྲོ། དཀོན་མཆོག་རྣམ་གསུམ། མཁའ་འགྲོ་ཆོས་སྲུང་རྣམས་བཀུག་ནས་དེ་ལ་ཐིམ་པས་དེ་
སྐྱབས་གནས་ཀུན་འདུས་སུ་ངེས་པར་བྱས་ལ། མ་ནམ་བཞི་སྐོར་རམ། རྩ་བའི་བླ་མའི་མཚན་བསྟོད་ལྟ་བུ་དོས་དྲག་ལ་ཡུན་རིང་བའི་གསོལ་འདེབས་བྱ། དེ་ཡང༌། ཆོས་རྗེ་རས་
༈ པས། རྟོགས་པ་གདེངས་ལྡན་རྣལ་འབྱོར་པས། །བླ་མ་རང་སེམས་འདྲེས་ཙན། །གསོལ་བ་འདེབས་པའི་དུས་ཚོད་དུ། །ངོ་བོ་གཅིག་ལ་རྣམ་པ་གཉིས། །ཞེས་དང༌། བླ་མ་མཐོ་སྟེ་ཡར་

ལ་བསྟོད། །རང་ཉིད་དམའ་སྟེ་མར་ལ་དམད། །མཐོ་དམན་བྱས་ལ་གསོལ་བ་ཐོབ། །ཞེས་དང་། དགེ་བའི་ཆོས་རྣམས་ཐམས་ཅད་ཀྱི། །རྩ་བ་མོས་པར་ཐུབ་པས་གསུངས། །ཞེས་ཞི་བ་
ལྷས་བཤད་པ་དང༌། ཆོས་བཅུ་པའི་མདོ་ལས། གང་གིས་འདྲེན་པ་ངེས་འབྱུང་ལ། །དད་པ་ཐེག་པའི་མཆོག་ཡིན་ཏེ། །དེ་ཕྱིར་བློ་དང་ལྡན་པའི་མིས། །དད་པའི་རྗེས་སུ་འབྲང་བ་
བསྟེན། །དད་པ་མེད་པའི་མི་དག་ལ། །དཀར་པོའི་ཆོས་རྣམས་མི་སྐྱེ་སྟེ། །ས་བོན་མེ་ཡིས་ཚིག་པ་ལ། །མྱུ་གུ་སྔོན་པོ་ཇི་བཞིན་ནོ། །ཞེས་གསུངས་པ་ལྟར། བཀའ་བརྒྱུད་རྣམས་ཀྱི་
གསུང་ལས་ཀྱང༌། །གསང་སྔགས་བྱིན་བརླབས་ཀྱི་ལམ། བྱིན་རླབས་མོས་གུས་ཀྱི་ལམ། མོས་གུས་གསོལ་འདེབས་ཀྱི་ལམ་ཟེར་བ་ཡིན་པས། མོས་གུས་སུ་ཆེ་དང་། གསོལ་འདེབས་
སུ་རེམ་ལ་བྱིན་རླབས་འཇུག་པར་བཤད་གདའ་བས་དེ་བཞིན་དུ་མཛོད། དེ་ནས་ཏིང་ངེ་འཛིན་གྱི་དབང་ལེན་ན། བླ་མའི་སྐུའི་སྨིན་མཚམས་ཀྱི་ཨོཾ་ལས་སྐུའི་བྱིན་རླབས་འོད་ཟེར་དཀར་པོ་ཀུནྡའི་
སྣལ་མ་ལྟ་བུ་བྱུང་བ་རང་གི་སྨིན་མཚམས་སུ་ཞུགས་པས་ལུས་ཀྱི་དྲི་མ་སྦྱངས། བུམ་པའི་དབང་ཐོབ། སྤྲུལ་སྐུའི་ས་བོན་བཞག བླ་མའི་མགྲིན་པའི་ཨཱཿ ལས་གསུང་གི་བྱིན་རླབས་འོད་ཟེར་

༄༅། །དམར་པོ་པདྨ་རཱ་གའི་ཕྲེང་བ་ལྟ་བུ་བྱུང་བ་རང་གི་མགྲིན་པར་ཞུགས་པས་ངག་གི་དྲི་མ་སྦྱངས། གསང་དབང་ཐོབ། ལོངས་སྐུའི་ས་བོན་བཞག བླ་མའི་ཐུགས་
ཀའི་ཧཱུཾ་ལས་ཐུགས་ཀྱི་བྱིན་རླབས་འོད་ཟེར་སྔོན་པོ་ཨུཏྤལའི་ཞགས་པ་ལྟ་བུ་བྱུང་བ་རང་གི་སྙིང་གར་ཞུགས་པས་ཡིད་ཀྱི་དྲི་མ་སྦྱངས། ཤེར་དབང་ཐོབ། ཆོས་སྐུའི་ས་བོན་བཞག བླ་མའི་ལྟེ་
བའི་ཧོཿ ལས་ཡེ་ཤེས་ཀྱི་བྱིན་རླབས་འོད་ཟེར་ལྗང་ཁ་མར་གད་ཀྱི་ཞུན་མ་ལྟ་བུ་བྱུང་བ་རང་གི་ལྟེ་བར་ཞུགས་པས་ཡེ་ཤེས་ཀྱི་དྲི་མ་སྦྱངས། ཚིག་དབང་ཐོབ། ངོ་བོ་ཉིད་སྐུའི་ས་བོན་
བཅུ་གཉིས་
བཞག མཐར་བླ་མ་གདན་ཁྲི་དང་བཅས་པ་འོད་དུ་ཞུ་ནས་རང་ལ་དབྱེར་མེད་དུ་ཐིམ་པའི་ངང་ལ། འདས་པར་མི་མནོ། མ་འོངས་པར་མི་བསམ། ད་ལྟ་བར་མི་དཔྱད། ཅང་མེད་ཀྱི་སྟོང་
པར་མི་སྒོམ་པར། རང་བབས་སུ་ལྷོད་དེ། ཤིགས་སེ། འབོལ་ལེར་ཇི་ཙམ་གནས་ཀྱི་བར་བཞག ཏིང་ངེ་འཛིན་དེ་ལས་ལྡང་ཚེ་དྲན་པའི་རྩི་དང་མ་བྲལ་བར་སྤྱོད་ལམ་བཞི་ལ་འཇུག་
(v)རཱྀ་ཅིང༌། དགེ་རྩ་རྫོགས་བྱང་དུ་བསྔོ་ཞིང་སྨོན་ལམ་རྒྱ་ཆེར་གདབ་པར་བྱ་བ་ཡིན་པས། དེ་ལ་ཆོས་ཀྱི་འབྲེལ་པ་མཛོད། ཅེས་སོ། །མཁས་པའི་གྲགས་སྙན་ཀུན་ཏུ་སྒྲོགས་བཞེད་ན། །ལུང་[
ZZ

དང་རིགས་ཚུལ་འདི་འདྲ་མེད་ཐབས་མེད། །གང་ཡང་མི་ཤེས་བླུན་པོའི་ཁྱད་ཆོས་ཡིན། །དེ་ནི་མཁས་མིན་རྣམས་ཀྱི་བགོ་སྐལ་ལགས། །ཞེས་སྨྲས་སོ། །ཡང་། ཧ་ཅང་ལོང་སྐབས་ཆུང
བས་རྒྱས་པ་མི་ཟིན་པ་ཞིག་ན་འདི་ཙམ་མཛད་དེ། སེམས་ཅན་ཐམས་ཅད་ཀྱི་དོན་དུ་སངས་རྒྱས་འཐོབ་པར་བྱ། དེའི་ཆེད་དུ་ལམ་ཟབ་མོ། ཟབ་པ་ལས་ཀྱང་ཕུལ་དུ་ཕྱིན་པ་བླ་མའི་རྣལ་འབྱོར་
གསན་ཅིང་ཉམས་སུ་ལེན་སྙམ་པས་མ་ཡེངས་པར་གསན་འཚལ། རང་ཅག་རྣམས་ལས་ངན་གྱི་རྣམ་པར་སྨིན་པས་ལུས་ངན་ཇི་སྙེད་བླངས་ནས་ཁམས་གསུམ་དུ་འཁོར། རིགས་དྲུག་ཏུ་
འཁྱམས་པ་ལས། སྟེས་དབང་གིས་ཐོབ་པའི་དགེ་བའི་རྩ་བ་འགའ་ཞིག་ལ་བརྟེན་ནས། དལ་འབྱོར་གྱི་ལུས་བཟང་པོ་འདི་ཐོབ་མོད་ཀྱང་། ཡུན་རིང་དུ་མི་གནས་པར་འཆི་བདག་གི་གཞན་
དབང་དུ་འགྱུར་ངེས་པས་དམ་པའི་ཆོས་ཉམས་སུ་བླངས་ནས། ཐར་པའི་བཙན་ས་འཛིན་དགོས། དེ་ཡང་། དམ་ཆོས་ཐམས་ཅད་ཀྱི་སྙིང་པོ། ཐེག་པ་ཐམས་ཅད་ཀྱི་ཡང་རྩེ། གྲུབ་ཐོབ་
མཐའ་དག་གི་ཐུགས་བཅུད་བླ་ན་མེད་པ་འདི་ཉིད་ཐུགས་ཉམས་སུ་བཞེས་པ་ལ། སྐྱབས་འགྲོ་སེམས་བསྐྱེད་ཡིད་དང་འདྲེ་ངེས་པ་ལན་གསུམ་སྔོན་དུ་བཏང་ནས། རང་ཉིད་སྤྱན་རས་གཟིགས་སྐུ་

༄༅། །མདོག་དཀར་པོ་ཞལ་གཅིག་ཞི་འཛུམ་ཅན། ཕྱག་བཞིའི་དང་པོ་གཉིས་ཐུགས་ཀར་ཐལ་མོ་སྦྱར་བ། ལྷག་མ་གཉིས་ཤེལ་འཕྲེང་དང་པད་སྡོང་འཛིན་པ། རིན་པོ་
ཆེའི་རྒྱན་དང་ན་བཟས་སྒེག་པ། རྡོ་རྗེའི་སྐྱིལ་ཀྲུང་གིས་པད་ཟླར་བརྫིས་ཏེ་འོད་ཕུང་གི་དབུས་ན་བཞུགས་པ། དེའི་ཐུགས་ཀར་ཟླ་བའི་དཀྱིལ་འཁོར་གྱི་དབུས་སུ་ཧྲཱིཿ ཡིག་དཀར་པོ། ཡི་གེ་དྲུག་
པས་བསྐོར་བ་ལ་དམིགས་ནས། ངག་ཏུ་ཨོཾ་མ་ཎི་པདྨེ་ཧཱུྃ་ཞེས་ཅི་ནུས་བཟླས་རྗེས་སྤྱི་བོར་བླ་མ་སྣང་བ་མཐའ་ཡས་སུ་བསྒོམས་ནས། མོས་གུས་ཆེན་པོས། མ་ནམ་མཁའ་མ་ནུས་ཚད་ཀྱིས་
གསོལ་བ་བཏབ། བླ་མ་རང་ལ་བསྟིམས་ནས། མ་བཅོས་ལྷག་པར་བཞག ཐུན་ལས་ལྡང་དུས་དགེ་བ་བྱང་ཆུབ་ཏུ་བསྔོ། དེ་ནི་བླ་མའི་རྣལ་འབྱོར་བསྡུས་པ་སྟེ་མ་ཎིའི་ལུང་ཡང་དེ་ཀར་ཚང་
ངོ་། རྣམ་དཔྱོད་མེད་ན་བསྡུས་པ་རང་བྱོན་ཡིན་པའི་རྗེས་སུ་མི་འབྲང་བར། གང་རྒྱས་རྒྱས། ཅི་ཞིབ་ཞིབ་མཛད་པ་ནི་མཁས་པའི་རིང་ལུགས་སོ། །དེང་སང་སྙིགས་མ་ལྔ་བདོའི་དུས། །
བླུན་དང་སྲང་ལ་གཞལ་ཙ་ན། །མཁས་བླུན་ལྕི་ཡང་མཉམ་མོད་ཀྱི། །གཟུར་གནས་འདུན་སར་དེ་ལྟ་མིན། །སྐུ་ཡི་མྱུ་གུ་ན་ཕྲ་ཡང༌། །རྣམ་དཔྱོད་ལོ་འདབ་ཆེར་རྒྱས་ཁྱེད། །ཡོན་ཏན་

མཆོག་གི་འབྲས་བུ་ཞིག །སྨིན་པར་རེ་བ་དོན་ལྡན་མཛོད། །ལེགས་བཤད་ཆུ་རིས་གཡོ་བའི་སྤྲིན་འཕྲེང་གིས། །མཁས་པའི་ལང་ཚོ་སྤེལ་བའི་དུས་འདིར་ཁྱེད། །རྣམ་གཡེང་རྫི་སྟབས་ལོག་
པའི་སྤོང་སད་ཀྱིས། །ནམ་ཡང་གཞོམ་གཞིག་མེད་པའི་བཀྲ་ཤིས་ཤོག། །།

༄༅། །ཐམས་ཅད་མཁྱེན་གཟིགས་དཔག་བསམ་དབང་པོའི་ཞལ་སྔར་ཕུལ་བ་ལམ་ཟབ་ལས་བརྩམས་པའི་དྲི་ཚིག་
གནད་ཀྱི་ལྡེ་མིག་ཅེས་བྱ་བ་བཞུགས་སོ།།
Jm9

།ཁྱབ་བདག་རྡོ་རྗེ་སེམས་དཔའ་དང་རྣམ་དབྱེར་མ་མཆིས་པ་རྗེ་བཙུན་རྩ་བའི་བླ་མ་ངག་དབང་བཟང་པོའི་ཞབས་ལ་ཕྱག་འཚལ་
ལོ། །རྒྱལ་བ་ཀུན་གྱི་བགྲོད་པ་གཅིག་པའི་ལམ། །མ་ནོར་གཉུག་མ་སེམས་ཀྱི་རྒྱལ་སྲིད་ལ། །དབང་བརྒྱུར་ཆོས་ཀྱི་རྒྱལ་པོ་བཀའ་བརྒྱུད་ཀྱི། །བླ་
མ་རྣམས་ལ་སྙིང་ནས་དད་ཕྱག་འཚལ། །ཡན་ལག་བདུན་གྱིས་རབ་འཁྱུད་རྡོ་རྗེའི་སར། །མྱུར་དུ་འཇུག་པའི་ལམ་བཟང་རྨ་མེད་པ། །ཟབ་ལས་ཆེས་
ཟབ་བསྔགས་འོས་འདི་ཁོ་ན། . །ཐར་འདོད་ཡོངས་ཀྱི་ཉེར་འཚོར་སྨིན་ལགས་གྲངས། །འོན་ཀྱང་མཁས་པའི་ལེགས་བཤད་ཚིག་དང་དོན། །ཤིན་ཏུ་

༄༅། །བརླིང་བས་ཕལ་གྱིས་རྟོགས་དཀའ་མོད། །དེ་ལྟ་ན་ཡང་འདིར་བརྩོན་བསྙེམས་ལྡན་པ། །གྲངས་མང་རྣམས་ཀྱིས་ཚུལ་
འདི་ཇི་ལྟར་བསྒྲུབ། །ཇི་སྙེད་ཤེས་བྱའི་སྣང་བརྙན་མ་ལུས་པ། །ཇི་ལྟ་ཐུགས་ཀྱི་མེ་ལོང་གཙང་མའི་ངོས། །རྣམ་དཔྱོད་གར་བརྒྱས་རོལ་བ་མགོན་ཁྱེད་
ཀྱིས། །བདག་གི་སོམ་ཉིའི་རབ་རིབ་བསལ་དུ་གསོལ། །ཁྲིད་འདིར་ཐུན་མོང་ཐུན་མོང་མ་ཡིན་པའི། །རྣམ་དབྱེ་གང་གིས་འབྱེད་ལགས་སྨིན་བྱེད་
དབང༌། །རིམ་གཉིས་ལམ་དང་བཅས་པས་འབྱེད་ཅེ་ན། །ཐུན་མོང་ཁྲིད་འདིའང་ཐུན་མོང་མིན་པར་ཐལ། །ཅི་ཕྱིར་ཞེ་ན་ཐུན་མོང་ཁྲིད་ཡིག

ཏུའང༌། །དངོས་གཞིར་སྨིན་གྲོལ་གཉིས་བཤད་གྲོལ་བྱེད་ལ། །རིམ་པ་གཉིས་ཀ་རྒྱས་པར་བསྟན་བཞིན་དུ། །གཉིས་པོའི་འབྱེད་ཆོས་དེ་ཡིས་འགྲུབ་པ་དཀའ། །དབང་བཞི་རིམ་གཉིས་
འཁོར་བཅས་ལས་ཟབ་པའི། །ལམ་རིམ་རྒྱུད་ལས་མ་བཤད་དེའི་སྣོད་ཀྱང༌། །དེར་རྗེས་འཇུག་ཕྱིར་རྒྱུ་མཚན་རྣམ་ཀུན་ཏུ། །མཚུངས་མོད་ཟབ་དང་མི་ཟབ་ཁྱད་གང་ལགས། །གྲུབ་བརྙེས་
ཏིལླི་ནཱ་རོ་ཀླུ་སྒྲུབ་ཀྱིས། །རིམ་བཞིན་མཛད་པའི་ཕྱི་ནང་གསང་སྒྲབ་གཞུང༌། །ཁྲིད་འདིའི་རྩ་བར་བཞེད་དམ་འོན་ཏེ་མིན། །གང་ཡིན་མ་གབ་བདག་ལ་སྩལ་བར་འོས། །བཞེད་ན་འདི་དང་རྒྱ་
གཞུང་རྣམ་གསུམ་ལ། །ལྷ་སྔགས་ཏིང་འཛིན་རྣམ་པ་ཐ་དད་ཅིང༌། །གལ་ཏེ་བཞེད་པ་མིན་ན་འདིའི་ཁུངས་སུ། །དེ་གསུམ་བགྲངས་བའི་དགོས་པ་གང་ཞིག་ལགས། །ཆོས་རྗེ་རས་པའི་
ཐུགས་རྗེ་ཉི་རྒྱས་དང༌། །ཁྲིད་ཡིག་འདིར་བསྟན་མཚུངས་དང་མི་མཚུངས་པའི། །རྣམ་གཞག་འགའ་ཞིག་སྣང་ལ་རྟོག་དཔྱོད་མཁན། །གཞན་གྱིས་བརྒལ་བ་སྲིད་ན་ལན་གང་ལགས། །ཕྱི་
སྒྲུབ་མདོ་དང་བསྟུན་ཞེས་གསུངས་ལགས་ན། །སྔགས་ལུགས་སྐྱབས་སེམས་རྡོར་སེམས་བསྒོམ་བཟླས་དང༌། །ཏིང་འཛིན་དབུ་མར་ལ་སོགས་གསང་སྔགས་ཀྱི། །ཐུན་མོང་མིན་པའི་བརྡའ་ཆ

༄༅། །ཆད་འདི་གང་ལགས། །ནང་སྒྲུབ་རྒྱུད་སྡེ་ཕྱི་མ་དང་བསྟུན་ན། །ཡབ་ཡུམ་ཞལ་སྦྱར་ལྷ་དང་སྙོམས་འཇུག་གི །བདེ་བ་དྭངས་མས་མཆོད་སོགས་རྒྱུད་སྡེ་
ཕྱིར། །བཤད་པ་མིན་པའི་བརྡའ་ཆད་འདི་ཅི་ལགས། །གསང་སྒྲུབ་བླ་མེད་བསྐྱེད་རིམ་དང་བསྟུན་ཚེ། །རྫོགས་རིམ་སྤྲོ་བསྡུ་འོད་གསལ་རྣལ་འབྱོར་གསུམ། །རྫོགས་རིམ་མིན་ནམ་ཡིན་ན་
བསྐྱེད་རྫོགས་དང༌། །བསྟུན་ཞེས་གསུང་བར་རིགས་མོད་དེ་གང་ལགས། །དམ་ཚིག་སེམས་དཔའ་བསྐྱེད་ཚེ་རིགས་བརྒྱ་ཡི། །སྤྱི་གཟུགས་ཞེས་སྨོས་རིགས་ཀྱི་ངོ་བོར་གསལ། །སླར་ཡང་
གསུམ་
རིགས་བརྒྱའི་ལྷ་ཞེས་སོ་སོར་བཤད། །དབྱིབས་ལྷར་མཛད་ན་མངོན་རྟོགས་ཇི་ལྟར་བསྒོམ། །ལྷག་པར་ས་སྙིང་ལ་སོགས་སེམས་དཔའི་ཡུམ། །ཕྱི་རོལ་ཡུལ་ལྔ་ཡིན་ན་ལུས་དཀྱིལ་དུ།
བགྲང་བའི་རྒྱུ་མཚན་གསལ་པོ་མ་འཚལ་བས། །ལུང་རིགས་མན་ངག་དག་པ་བསྟན་དུ་གསོལ། །ཁྲིད་ཀྱི་དམིགས་པ་ཕྲ་ཞིང་ཆེས་ཕྲ་བས། །བདག་ལྟའི་བློ་ཡུལ་ཙམ་དུའང་འཆར་དཀའ་
༈ བ། །བླུན་པས་ལན་མོད་གཞན་ཀུན་མཁས་པས་སམ། །བླུན་སྒོམ་ཨུ་ཚུགས་སྤྱི་བརྟོལ་གང་ཞིག་ལགས། །འཕྲིན་ལས་རྣམ་བཞིའི་སྒྲུབ་པའི་སྔགས་ཀྱི་མཐར། །ཕཊ་ཅེས་སྔགས་མཛད་

འདོགས་པའི་དགོས་ནུས་ཅི། ། བླ་མ་བསྙེན་ཅིང་བསྒྲབས་ལ་འགྲུབ་པའི་རྟགས། །ལས་ལ་སྦྱར་བའི་དུས་མཚམས་བཤད་དུ་གསོལ། །གཞན་ཡང་ཚུལ་འདིར་ཞུ་བའི་མཆིད་མང་པོས།
རང་གཞན་ཀུན་ལ་ཕན་འགྱུར་འགའ་ཡོད་ཀྱང༌། །སྒྲིབ་བྲལ་སྙན་གྱི་དབང་པོ་ལོག་ཞུས་ཀྱིས། །རྩུབ་པས་བཤས་དེས་མང་པོ་ཅི་སྟེ་བཟོད། །འདི་ལྟར་གསོལ་བ་མཁས་འདོད་ཁེངས་དྲེགས་
དང༌། །ཅོ་འདྲིའི་ཕྱིར་མིན་ཁྲིད་དཔེའི་ལག་ལེན་ལ། །བློ་གྲོས་འཇུག་པ་མ་ཤར་བཞིན་དུ་འདི། །འཆད་དང་སྒྲུབ་པ་པོ་ལ་སྨན་ཕྱིར་ལགས། །ཏིལླི་གཟུགས་གཞན་སྣང་བ་ལྷ་རྩེ་རྗེ། །བྱིན་
རླབས་ནཱ་རོ་སྤྲུལ་པའི་ཟློས་གར་མཁན། །ཉིད་ཀྱི་མཁྱེན་བརྩེས་ལམ་བཟང་བཤད་སྒྲུབ་ལ། །ངེས་པར་ཕན་གདགས་དྲི་ལན་སྩོལ་ཞིག་གུ། །གཞན་ཡང་མཁས་དང་གྲུབ་པའི་བསྙེམས་ལྡན་
ནམ། །མིན་ཀྱང་རྣམ་དག་བསྟན་ལ་དགོངས་མཆིས་ན། །དྲི་བའི་བསམ་པ་ཞིབ་མོོ ར་བླངས་ནས་སླར། །རྒྱུ་མཚན་དང་འབྲེལ་ལན་གདབ་ལ་འབད་རིགས། །ལྷག་བསམ་དུང་ལྟར་དཀར་
བས་དྲི་ཚིག་འཕྲེང༌། །བཀོད་ལ་ཉེས་པ་མཆིས་ན་མཐོལ་ཞིང་འཆགས། །དགེ་བས་བླ་མ་སྒྲུབ་ལ་གཞོལ་འདོད་ཀུན། །ཚུལ་བཞིན་གོ་ནས་འཆད་དང་སྒོམ་པར་སྨོན། །དེ་སྐད་ཕྱི་ནང་ཡོན་

༄༅། །ཏན་ལུས་ཡོངས་རྫོགས། །ཁ་ལ་འཁྲིལ་བའི་སྒོམ་ཆེན་སྒོམ་བྲལ་བ། །མང་ཐོས་དྲེད་པོར་ལང་ཤོར་སངས་རྒྱས་ཀྱིས། །རྡོ་རྗེར་གྲགས་པ་གསལ་ལྡན་དེས་སྨྲས་
སོ།། །།དགེའོ།།

232(B)
BlankPage AsPerOriginalDocument

༄༅། །བླ་སྒྲུབ་ཐུན་མོང་མ་ཡིན་པའི་ཁྲིད་ཀྱི་ཟིན་བྲིས་སྐུ་བཞི་འབྲས་བུའི་དགའ་སྟོན་ཞེས་པའི་བརྗེད་བྱང་བཞུགས་སོ།།

༄༅། །དཔལ་ལྡན་བླ་མ་དམ་པའི་ཞབས་ལ་ཕྱག་འཚལ་ལོ། །མཆོག་ཏུ་བདེ་བ་གཅིག་པུའི་ཐུགས་ཀྱིས་མཐའ་ཡས་པའི། །སྐུ་དང
ཞིང་ཁམས་ཆོས་ཀྱི་སྣང་བ་འགྱེད་པ་ཡིས། །མ་ལུས་སེམས་ཅན་རྡོ་རྗེའི་ཐེག་པ་འབྲས་བུ་ཆེར། །སྦྱོར་མཛད་དེ་ནི་ལྷ་ཡི་ཚོགས་ཀྱི་ཁྱབ་བདག་གོ །དེ་
འདྲའི་ངོ་མཚར་ཡོན་ཏན་གཏེར། །སུ་ཞེས་རྟོག་པ་ལ་བརྩོན་ན། །མཚན་མཆོག་དམ་པའི་བསོད་ནམས་སླད། །བཟུང་འོས་བདེ་ཆེན་རྡོ་རྗེའོ། །སྲིད་234
པ་སྒྲོལ་བ་དེའི་ཞབས་པད། །སྲིད་བྲལ་གྱིས་ཀྱང་རྟག་བསྟེན་པ། །དེ་བྲན་ཕྱག་ནི་ཉེར་བྱས་ནས། །གང་གི་ཞལ་ལུང་ཡི་གེར་བགྱི། །ཐུན་མོང་མིན་

༄༅། །པའི་ངེས་པས་བླ་མ་སྒྲུབ་པའི་ཁྲིད་ཡིག་རྣམ་གསལ་གྱི་ངག་ཐོ་རེ་ལོང་ངེ་བ་བླ་མའི་དྲིན་གྱིས་འགོད་པ་ལ་ཞུགས་སོ། །འདི་
ལ་ཐོག་བར་མཐའི་དོན་གསུམ་ལས། དང་པོ་ལ་མཚན། འདུད་ཕྱག །དམ་བཅའ་བ་གསུམ་གྱི། མཚན་རིམ་གཉིས་གདན་རྫོགས་ཞེས་གསུངས་
པའི་རིམ་གཉིས་ནི་བསྐྱེད་པ་དང་རྫོགས་པའི་རིམ་པ་གཉིས་ཡིན་ལ། དེ་གཉིས་ཀ་སྟན་ཐོག་གཅིག་ཏུ་རྫོགས་པས་སོ། །དེ་ལ་ཁྲིད་ཚུལ་འདི་བསྐྱེད་
རྫོགས་ཟུང་འཇུག་གི་ཉམས་ལེན་ཡིན་ཞིང་། ཟུང་དུ་འཇུག་ཚུལ་ཡང་བུམ་དབང་གི་ཉམས་ལེན་སྐབས་བཟླས་པ་ཡན་ཆད་བསྐྱེད་རིམ། ཕྲ་ཐིག་རྫོགས་

རིམ་ཡིན་པས་ཐུན་སྟོད་སྨད་དུ་འབྲེལ་བའི་ཟུང་འཇུག་དང༌། གསང་དབང་མན་ནས་མཉམ་ཚོགས་གཉིས་སྦྱོར་རོ་མཉམ་གྱི་ཚུལ་གྱི་ཇེ་བཟང་ངམ་གོང་འཕེལ་དུ་ཡོད་པས་ན་ཐུན་གཅིག་ཁོངས་སུ་
ཡང་རིམ་གཉིས་ཟུང་དུ་འཇུག་ཅིང་ཉམས་ལེན་ཟླ་བཞི་མ་ལྟ་བུའི་ཆ་ཚང་ལ་རིམ་གཉིས་ཟུང་རྫོགས་སྨོས་མ་དགོས་པས་ན། གདན་གཅིག་གི་སྟེང་དུ་དབང་བཞིའི་ལམ་གྱི་བསྐྱེད་རྫོགས་ཚང་མར་
བསྒོམས་པས། གཞན་དབང་སོ་སོ་བའི་ལམ་ཚོ་ཚན་སོ་སོར་བཅད་ནས་བསྒོམ་རྒྱུ་ལྟ་བུ་ལས་ཁྱད་པར་འཕགས་པ་ནི། དཔེར་ན་བླ་སྒྲུབ་ཐུན་མོང་བ་ཡང་ལམ་རང་བབས་བསྐྱེད་རིམ་ལས་མ་
འཕགས་པས་རིམ་གཉིས་གདན་རྫོགས་སུ་མ་སོང་བ་ལྟ་བུ། དེ་ནས་མཚན་འདིས་སྒོམ་རིམ་ཁྱད་པར་དུ་གྱུར་པ་བརྗོད་པར་བྱེད་ཅིང་། དེི་ལས་སྒྲུབ་འབྲས་ཁྱད་འཕགས་ཀྱང་བརྗོད་པར་འགྱུར་ཏེ་
རིམ་གཉིས་ཟུང་འཇུག་གི་འབྲས་བུ་མཐར་ཐུག་མི་སློབ་པའི་ཟུང་འཇུག་ཏུ་འགྱུར་ལ། བསྐྱེད་རིམ་ཙམ་གྱིས་དེ་འགྲུབ་པ་མེད་པས་སོ། འོན་ཀྱང་དེ་ལྟར་བཤད་པ་ནི་ལམ་རང་གི་ཐོབ་ཐང་ལས་
ཡིན་གྱི། ཉམས་སུ་ལེན་པ་པོའི་ཁྱེར་ཁའི་དབང་ལས་ནི་མ་ངེས་ཏེ། ལམ་རང་ངོས་བསྐྱེད་རིམ་ཡིན་པ་ཞིག་སྒྲུབ་པོས་ཟུང་འཇུག་ཏུ་སློང་ཤེས་པ་འབྱུང་ལ། དེ་ལྟར་གྱི་དབང་དུ་ན་བླ་སྒྲུབ་ཐུན་

| ༄༅། །མོང་བ་ལྟ་བུའང་རིམ་གཉིས་གདན་རྫོགས་སུ་འགྱུར་མོད་ཀྱི།ཁྱད་པར་དུ་འཕགས་ཆོས་མཚན་གྱིས་ཐོབ་པ་འདི་ནི་ལམ་རང་ངོས་ནས་གཞལ་བའི་དབང་ལས་ཡིན
པར་ཤེས་དགོས་སོ། །འདུད་ཕྱག་ལ། དང་པོར་རྡོ་རྗེ་སློབ་དཔོན་བདག་པོ་ཆེན་པོ་ཞེས་གསུངས་པའི་དོན། སྔགས་ཀྱི་དབང་བསྐར་བ་དང་ཁྲིད་འབོགས་པ་སོགས་བྱེད་པོ་མཚན་ལྡན་ནི་རྡོ་རྗེ་
སློབ་དཔོན་ཏེ། རྡོ་རྗེ་ཐེག་པ་ལ་སློབ་པ་དག་གི་དཔོན་དུ་གྱུར་པ་ལྟ་བུས་སོ། །དེ་རྣམས་ཀྱི་ནང་ན་ཡང་རྣལ་འབྱོར་བླ་མེད་དང་། དེའི་ཡང་དབང་བཞི་པའི་ཡེ་ཤེས་ཀྱི་ངེས་པས་གདུལ་བྱ་རྗེས་སུ་
འཛིན་ནུས་པ་ནི་བདག་པོ་ཆེན་པོ་སྟེ་སྔགས་སློབ་ཀུན་གྱི་གཙོ་བོ་ཡིན་ལ། འདིར་ཡང་དེ་བཟུང་བ་ནི་ངེས་པ་ཅན་ཏེ་བཞི་པའི་དབང་སྦྱིན་ནུས་པའི་སློབ་དཔོན་ལས་དེའི་ལམ་དང་ཡེ་ཤེས་བརྙེད་པར་
འགྱུར་གྱི། གཞན་ལས་དེ་ལྟར་མ་ཡིན་པས་དང་། འདིར་དབང་བཞི་ལམ་རྫོགས་སྒྲུབ་པ་དོན་ལྡན་དུ་བྱེད་པ་ལ་ཡང་སློབ་དཔོན་བཞི་པའི་དབང་ཐོབ་ནས་གཞན་དེས་ཚུལ་བཞིན་རྗེས་འཛིན་ནུས་པ
༈ ཞིག་དགོས་པས་སོ། །ཞབས་ཀྱི་པདྨོ་རྙོག་པ་མེད་པ་ནི། འདུད་ཡུལ་དེ་ཉིད་ཉོན་ཤེས་སོགས་ཀྱི་སྒྲིབ་པ་བྲལ་བས་གཞན་རྒྱུད་ཀྱང་སྒྲིབ་པའི་རྙོག་བལ་དུ་བྱེད་ནུས་པ་ལ་བྱ་མོད། རེ་ཞིག་འདུད་

ཡུལ་གྱི་སྐུའི་ཆ་དམའ་ཤོས་ལ་འདུད་པའི་ངེས་པས་ཞབས་ངོས་བཟུང་ནས། དེ་ཙམ་ལའང་རྙོག་བྲལ་གྱི་ཡོན་ཏན་དེ་ག་མངའ་བར་བྱས་ཏེ་ཞབས་དེ་པདྨའི་གཟུགས་སུ་བཀོད་པའི་ཚེ། པདྨ་མ་
རྙོགས་པ་སྟེ་མ་རྙིངས་མ་འཁྲུགས་འདམ་གྱིས་མ་གོས་པ་སོགས་དང་། དོན་ལ་རང་ཉིད་མ་རྙོགས་པས་གཞན་རྙོགས་མེད་དུ་བྱེད་པ་སྦྱར་ལ། དེ་ཡང་གང་ལ་བཏུད་ཙམ་གྱི་རྙོག་མེད་དུ་བྱེད་
དགོས་ན། འདུད་པ་ཞབས་ཡིན་པས་སྤྱིའི་ཡོན་ཏན་བྱེ་བྲག་ལ་སྦྱར་ཏེ། ཞབས་སྤྱི་བོར་བཞག་ནས་བྱིན་གྱིས་རློབས་ཞེས་པས་མཚོན་ནོ། །འདུད་ཕྱག་ཚིགས་བཅད་དང་པོར། དལ་བཞིའི་
སོགས་ནི་དཀྱིལ་འཁོར་བཞི་སྟེ། བཏགས་པ་དང་། ལུས་དང་། བྷ་ག །བྱང་སེམས་ཀྱི་དཀྱིལ་འཁོར་ཏེ་དབང་བཞི་པོ་གང་ལ་བརྟེན་ནས་བསྐར་བའི་དཀྱིལ་འཁོར་རོ། །དལ་ཞེས་ཡི་གེར་
བྲིས་ཀྱང་བརྗོད་དུས་དཀྱིལ་འཁོར་ཞེས་བརྗོད་དགོས་ཏེ། དལ་ནི་དཀྱིལ་འཁོར་གྱི་བསྡུ་ཡིག་རྒྱ་འབྱམས་ལྟ་བུ་ཡིན་ཞེས་མཁས་པ་ཆེན་པོ་དག་གསུང་བའང་ཐོས་པས། དེ་ལྟར་ན་འདིར་ཡང་
དཀྱིལ་བཞིའི་ར་བར་ཞེས་བརྗོད་དགོས་འདྲ་ལ། དེ་ལྟར་བརྗོད་ན་འཁོར་གྱི་དོན་ཤུགས་ལས་འདྲོངས་པར་ངེས་ཏེ། གང་ལ་དཀྱིལ་ཡོད་ན་དེ་ལ་ཁོ་ར་ཁོར་ཡུག་ཡོད་དགོས་པ་མང་བས་དེས་དེ་

| ༄༅། །ཤུགས་ཀྱིས་གོ་རུང་དང༌། རྒྱ་སྐད་ལ་ཡང་མཎྜལ་ཞེས་དཀྱིལ་འཁོར་གྱི་སྐད་དོད་མཎྜ་དཀྱིལ། ལ་ལེན་པའམ་འཛིན་པ་སོགས་སུ་འགྲོ་བ་ལས་འཁོར་གྱི་སྐད་དོད་
༧དངོས་སུ་མེད་པས་འདི་ལ་དཀྱིལ་གྱི་སྒྲ་ཉིད་གཙོ་བོའི་སྒྲར་གྲུབ་ན་གཙོ་བོས་འཁོར་རམ་ཕལ་པ་འདྲེན་པ་འཐད་དོ་དེ་ལྟའི་དཀྱིལ་འཁོར་བཞི་ནི་སྐྱེད་ཚལ་གྱི་ར་བའི་གཟུགས་སུ་བཀོད་ནས་ཐར་པ་
འདོད་པའི་དགེ་སེམས་ཅན་གྱི་སློབ་མ་ནི་ཤུལ་ལམ་ནས་འོངས་པའི་མགྲོན་པོ་དང་སྦྱར། དབང་བཞི་གཏོར་བླུགས་ཀྱི་ངེས་པས་འཁྲུལ་ཆོས་ལས་མ་འཁྲུལ་བའི་ཡེ་ཤེས་སུ་་ིམ་པར་དབུགས་
དབྱུང་བ་ནི་སྐྱེད་ཚལ་ན་གནས་པའི་ཤིང་ཙཱ་ཏིའི་དྲི་བཟང་གིས་ཐང་ཆད་པའི་མགྲོན་པོ་རྣམས་ཀྱི་སྙིང་ལ་སིམ་པ་བསྐྱེད་པས་དབུགས་དབྱུང་དུ་གྱུར་པ་སྦྱར་ལ། དབང་བཞིའི་བྱེད་པ་སྐུ་བཞིའི་འབྲས་
བུ་ཐོབ་པ་དང༌། དྲི་བསུང་ཅན་གྱི་ཤིང་དེའི་འབྲས་བུ་ལོངས་སྤྱོད་དུ་ཐོབ་པ་སྦྱར། དེ་ལྟར་དཀྱིལ་འཁོར་བཞིར་བཅུག་སྟེ་དབང་བཞི་བསྐུར་ནས་འབྲས་བཞི་སྟེར་བ་ནི་རྣམ་པ་བཞིའི་སློབ་དཔོན་ཏེ་
སྤྲུལ་པའི་སྐུ་ལ་སོགས་པའི་སྐུ་བཞི་སོ་སོའི་བདག་ཉིད་ཀྱི་སློབ་དཔོན་རྣམས་ལ་བཞིར་ཕྱེ་ཡང་ངོ་བོར་གཅིག་པ་ནི་ཙཱུ་ཏ་སྟེ་ཨ་མྲའི་ཤིང་དང་སྦྱར་ཏེ། སློབ་དཔོན་གྱིས་ཐར་འདོད་རྣམས་ལ་དཀྱིལ་

འཁོར་བཞིར་བྱིན་ནས་འབྲས་བུ་བཞི་ལ་འགོད་པ་དང་། ཙཱུ་ཏའི་ཤིང་གིས་མགྲོན་པོ་རྣམས་རང་གནས་པའི་ར་བར་བོས་པ་དང་འདྲ་བར་དེ་དག་ཤིང་དེ་ལ་བསྙེགས་ནས་འོངས་པ་ལ་དྲི་བསུང་གིས་
དབུགས་ཕྱུང་སྟེ་འབྲས་བུ་སྦྱིན་པ་དང་འདྲ་བར་དྲི་མནོམ་ཞིང་འབྲས་བུ་ཟ་བ་དཔེ་དོན་དུ་སྦྱར་བའོ། །ཚིགས་བཅད་གཉིས་པའི་དོན་ནི། ཀླུ་ནོར་རྒྱས་ཀྱིས་བསྲུབ་ཐག་བྱས་ནས། རི་མཎྜ་རས་
སྲུབས་ཤིང་བྱས་ནས་རྒྱ་མཚོ་བསྲུབས་པས་བདུད་རྩི་ཐོན་པ་དཔེར་བྱས། རང་རིག་པའི་ཡེ་ཤེས་ཀྱི་དབང་དུ་བྱས་པའི་མྱོང་བ་ལ་བརྟེན་ནས་རྡོ་རྗེ་འཆང་གི་ལུང་སྔགས་རྒྱུད་རྣམས་སུ་སྦས་འཐོར་གྱི་
ཚུལ་བཞུགས་རྣམས་ཉམས་སུ་བླང་བདེའི་མན་ངག་ཏུ་དྲིལ་བ་འདི་ལ་སོགས་པས་འཇིག་རྟེན་དགེ་བར་མཛད་པ་ཞེས་ཏེ། འདིའི་རིག་པ་དེ་ལུང་གི་བཟླས་ཕྱེ་བ་ལ་བྱེད་ན་མཐའ་བརྟེན་ག་ས་ཉིས་
སྦག་དགོས་འདྲར་ཡིག་ཆ་གཉིས་གསུམ་མཚུངས་པར་ག་ཡིག་རྐྱང་པ་བྲིས་ལྟར་ན་རིག་པའི་ཡེ་ཤེས་ཀྱི་དོན་དུ་འབྱོར་རམ་སྙམ་ལ། རིག་པ་དེའི་ངོ་ན་མྱང་བྱ་མྱོང་བྱེད་མཚན་ཉིད་པ་མེད་པས་དེ་
ཙམ་ནས་མྱོང་སྒྲས་བརྗོད་པ་རུང་སྟེ། གོ་མྱོང་རྟོགས་གསུམ་ཞེས་མཐོ་རིམ་དུ་བརྗོད་པའི་མྱོང་བ་བར་མ། སྟོང་པ་དང་རིག་པའི་ཡེ་ཤེས་དོན་གཅིག་པའི་ཕྱིར། དེ་ལྟ་ན་ཡང་འདིར་ནི་རིག་

li | ༄༅། །པའམ་སྟོང་པའི་མཐུས་རྒྱུས་མྱོང་ཅན་དུ་སོང་བ་ལྟ་བུ་ལ་དགོངས་པ་སྟེ། དཔེར་ན་སྒོམ་ཆེན་པ་རྣམས་གོ་བ་རིག་ཐོག་ནས་ཤར་བ་ཞེས་དཔེ་རྒྱུད་གང་ལྟས་རང་གི་
༨ ཉམས་མྱོང་དང་འབྱོར་བས་ངེས་ཤེས་ནང་ནས་འཆར་བ་ཞིག་འོང་སྐད་ཟེར་བ་ཐོས་ན། འདིར་ཡང་དེ་འདྲའི་ཕྱོགས་མཚོན་ཁྱད་འཕགས་ཤིག་སྦྱོར་དུ་རུང་བའི། ཁྱད་དུ་འཕགས་ཚུལ་ནི་ཆོས་ཉིད་
དྲི་མེད་གཟིགས་པའི་དགོངས་པ་ལ་བྱ་སྟེ། དགོངས་པ་དེ་ནི་ཆོས་ཐམས་ཅད་ཀྱི་གཏིང་སླེབ་པ་མཐར་ཐུག་ཡིན་པའི་ཕྱིར་རོ། །གཞན་ཡང་མྱོང་བྱ་སོགས་མཚན་ཉིད་པ་མེད་ཀྱང་དེར་བརྗོད་པ་མི་
J9
འགལ་བ་ནི་རིག་བྱ་རིག་བྱེད་མཚན་ཉིད་པ་མེད་པ་ལ་རིག་པའི་ཡེ་ཤེས་ཞེས་བརྗོད་རུང་བ་བཞིན་སྙམ་མོ། །ཚིགས་བཅད་གསུམ་པའི་དོན་རིན་པོ་ཆེའི་ཟ་མ་ཏོག་སྒྲོམས་སུ་རྒྱས་བཏབས་ཏེ་བཞག་པ་
དེ་འགྱེད་པའི་དཔེ་དང༌། རྒྱལ་བའི་གསུངས་མཐའ་དྲུག་ཚུལ་བཞིས་རྒྱས་བཏབས་པས་ཇི་བཞིན་རྟོགས་དཀའ་བ་དེ་དོན་བཞིན་ཕྱེ་ནས་བསྟན་པ་སྦྱར་ལ། དེ་ལྟར་བསྟན་པས་གཞན་གྱི་མི་ཤེས་
པའི་མུན་པ་སེལ་བ་སྟེ་རྟོགས་དཀའ་བ་ལེགས་པར་ཕྱེ་ནས་བཤད་ན་རྨོངས་པ་སེལ་བས་སོ། །དེ་ནས་དམ་བཅའི་ཚིག་བཅད་ནི་མངོན་པར་བྱང་ཆུབ་སོགས་ཏེ། གནས་སུ་འགྲོ་རིངས་པའི་སྐྱེས་

བུ་གང་ཞིག་ལམ་གྱི་རྣམ་གྲངས་དང་ས་ཚིགས་སོགས་གྲངས་མང་ཞིང་།ལམ་རིང་བ་དང་འཇིགས་པ་ལ་སོགས་པས་བགྲོད་དཀའ་བར་འཇུག་པ་ན་ཡང་ཉི་འོད་ཀྱིས་གདུངས་པས་ལྷག་པར་ངལ་
བ་སྟེར་བ་ནི་དཔེ་དང་།མངོན་བྱང་སྟེ་ཆོས་ཐམས་ཅད་ཀྱི་ཆོས་ཉིད་འོད་གསལ་དུ་མངོན་པར་བྱང་ཆུབ་པ་ཆེན་པོས་ནམ་ཡང་འོད་གསལ་ལས་ལྡང་བ་མེད་པའི་གོ་འཕང་མྱུར་དུ་ཐོབ་པར་འདོད་པ་
ལ་ལམ་གྱི་རྣམ་པ་མང་པོ་རེ་རེའང་བགྲོད་པར་དཀའ་བ་ཅན་ཏེ། མཚན་ཉིད་ཐེག་པ་སོགས་ནི་སྤྱད་པ་སྤྱོད་པའི་རྣམ་གྲངས་མང་ཞིང་། གྲངས་མེད་པ་གསུམ་གྱི་བསྐལ་པའི་ཡུན་ལ་བལྟོས་པ་
སོགས་ཀྱིས་བགྲོད་དཀའ་དང་། སྔགས་ཀྱི་ཡང་རྒྱུད་སྡེ་འོག་མའི་ལམ་ནི་བླ་མེད་ལ་བལྟོས་ན་ལྷ་སྔགས་ཕྱག་རྒྱ་བཅིང་བ་གཙང་སྤྲ་སོགས་བྱ་བའི་སྒོ་གྲངས་མང་ཞིང༌། ཚེ་གཅིག་ཉིད་ཀྱིས་
འགྲུབ་པའང་ཉུང་བ་དང་། བླ་མེད་རང་ལའང་མན་ངག་གི་སྒོ་དང་རྣམ་གྲངས་མང་པོ་རེ་རེ་བཞིན་ཡང་འཚང་རྒྱ་བའི་ལམ་ཚང་ལ་མ་ནོར་བར་ཡོད་པ་དཀོན་པས་བགྲོད་པར་དཀའ་ལ། དེ་དག་
གང་ལ་འཇུག་ཀྱང་རུང་སྟེ་ཕལ་ཆེར་དོན་ཆུང་ལ་སྤྲོས་པ་ཆེ་བའི་མྱོག་ཚིག་གི་པུསྟ་ཀ་བྱིན་རླབས་ཀྱི་ཟིལ་དང༌། ཉམས་མྱོང་གི་ངེས་པ་ལས་རིང་དུ་སོང་བ་མཁས་འདོད་རྟོག་གེ་ལ། དགའ་བ་

032 ༄༅། །དག་གི་ངག་ལམ་ནས་འོངས་པ་ལ་བརྟེན་དགོས་མང་ན། དེ་ཉིད་ཀྱི་ཕྱིར་ཡང་ཟབ་མོའི་གནད་མ་ཐོབ་པ་དང༌། ཐོས་ཀྱང་རྩིས་མེད་དུ་བོར་བ་དང་། རང་རྟོག་ངན་
པས་བསླད་པ་སོགས་ཀྱིས་བྱིན་རླབས་ཀྱི་རྒྱུན་ཉམས་པས་ཀྱང་མངོན་བྱུང་དུ་བགྲོད་དཀར་གྱུར་ན་འདིར་ནི་དེ་ལས་ལོག་པ་སྟེ། དཔེ་ཉིད་འོད་ཀྱི་གདུང་བ་སྐྱོབ་པའི་གྲིབ་བསིལ་གྱི་རྒྱུན་ལ་བརྟེན་
བཞིན་དུ་གནས་སུ་ཕྱིན་པར་ནུས་པའི་མྱུར་བའི་ལམ་དང་འདྲ་བ། ཡིད་ཆེས་མི་བསླུའི་ལམ་ཡིན་པས་ཡིད་ཆེས་ཀྱི་དད་པ་བསྐྱེད་པའི་གནས། ཚེ་གཅིག་གི་ཁོངས་སུ་ཡང་དུས་ཐུང་ངུས་སྐུ་བཞིའི་
གོ་འཕང་སྟེར་བའི་མྱུར་ལམ་འདི་དབྱེ་ཞེས་པ་སྟེ། འདི་ནི་དབང་བཞིའི་ལམ་ཁྲིད་རིམ་གཅིག་ཏུ་འགྲིལ་བས་གྲངས་མང་བའང་མ་ཡིན་ནོ། །དེ་ནས་དམ་བཅའ་དང་མཐུན་པའི་མཚམས་སྦྱོར་གྱི་
ཚིག་རྒྱ་ཆེ་བའི་ལུང་སོགས་དོན་ལ་རྟོན་པའི་ལུང་གི་ཆོས་འཁོར་ནི་མོས་པ་མང་པོ་བའི་ངོ་བཟུང་ནས་གསུངས་པའི་ཕྱིར་རྣམ་པ་ལ་བརྗོད་བྱ་ཐ་དད་པ་ལྟ་བུར་ཡོད་པས་རྒྱ་ཆེ་བ་ཞེས་བྱ་དེ་ཀུན་རྟོགས་
m
DI པའི་ཐབས་གཙོ་དགེ་བའི་བཤེས་གཉེན་བསྟེན་པ་ལ་རག་ལས་པར་དེ་རྣམས་ཉིད་ཀྱི་ཡང་དང་ཡང་དུ་དགོངས་པ་ཅན་སོགས་མ་ཡིན་པར་ངེས་པ་ཉིད་ཀྱིས་བཤད་པའི་ཕྱིར་དང༌། དེ་ལྟར་ལུང་གིས་
༧.

བསྟན་པའི་དོན་དེ་ནན་ཏན་དུ་མི་བྱེད་ན། ལུང་གིས་བསྟན་པའི་དོན་དགེ་བ་གཞན་ཡང་འགྲུབ་པ་མེད་ཅིང༌། བཤེས་གཉེན་ལ་རག་ལས་པར་བསྟན་དོན་རྗེས་འབྲེལ་བཅས་སྒྲུབ་པར་བྱེད་ན་ལུང་
དོན་དགེ་བ་གཞན་རྣམས་ཀྱང་དེ་རྗེས་འབྲངས་ནས་འགྲུབ་པར་འགྱུར་བས། ལུང་མང་པོ་གཞན་གྱི་དོན་འགྲུབ་པ་ལུང་དེའི་དོན་སྒྲིབ་པ་ལ་ལྟོས་པས་ལུང་ཐམས་ཅད་ཀྱི་གཙོ་བོ་ཞེས་སོ། །རྨད་དུ་
བྱུང་བར་ཟབ་པ་ཐམས་ཅད་ཀྱི་བླ་མ་ཞེས་པ་ནི་ཐེག་དམན་ལས་ཆེན་པོ་བདུན་གྱིས་ཐེག་ཆེན་ཁྱད་པར་འཕགས། དེའི་ཡང་ཕར་ཕྱིན་ལས་རྡོ་རྗེ་ཐེག་པ་མ་རྨོངས་པ་སོགས་བཞིས་འཕགས་
ཤིང་༑ དེའི་ཡང་རྣལ་འབྱོར་བླ་མེད་ཉིད་གོང་མ་དང་ཟབ་ཤོས་ཡིན་པས་རྨད་དུ་བྱུང་བར་ཟབ་པ་ཞེས་བྱ། དེའི་ཐབས་གཞན་ལས་བླ་མའི་རྣལ་འབྱོར་ཉིད་མཆོག་གམ་གོང་མ་ཡིན་པས་དེ་ཐམས་
༜ ཅད་ཀྱི་བླ་མ་ཞེས་བྱའོ། །ཕུལ་དུ་བྱུང་བའི་རིགས་པ་ཐམས་ཅད་ཀྱིས་གྲུབ་དོན་ནི། སངས་རྒྱས་པའི་གྲུབ་མཐའ་བཞི་པོ་བྱེ་མདོ་སེམས་ཙམ་དབུ་མ་པ་རྣམས་རིམ་པས་ཕྱི་མ་སྔ་མ་ལས་འཕགས་
པས་སྔ་མའི་འདོད་པ་ལ་ཕྱི་མའི་རིགས་པས་གནོད་ཀྱང་། དབུ་མ་པའི་རིགས་པ་མཐར་ཐུག་པ་དེ་ལ་གཞན་གྱིས་མི་གནོད་པས་ཕུལ་དུ་བྱུང་བའི་རིགས་པ་ཞེས་བྱ་རིགས་པ་དེ་འབྲེལ་གྱི་ལྟ་བ་རྟོགས་

pj ༄༅། །ཐབས་བླ་མའི་མོས་གུས་ཁོ་ན་ལྷག་པར་རིགས་པ་དེ་རྣམས་ཉིད་ཀྱིས་སྒྲབ་ཅིང་འགྲུབ་པའི་ཕྱིར་ཏེ་ཟུང་འཇུག་རབ་ཏུ་མི་གནས་པའི་ལུང་ལས། གཞན་གྱིས་བརྗོད་མིན་
ལྷན་ཅིག་སྐྱེས། །གང་དུ་ཡང་ནི་མི་རྙེད་དེ། །བླ་མའི་དུས་ཐབས་བསྟེན་པ་དང༌། །བདག་གི་བསོད་ནམས་ལས་ཤེས་བྱ། །ཞེས་འབྱུང་བ་དེ་ལྟ་བུ་དཔྱད་བཟོད་ཀྱི་རིགས་པ་ཡང་ཡིན་པའི་
ཕྱིར༑ གཅིག་ཤེས་པས་ཀུན་ཤེས་པར་བྱེད་པའི་གདམས་ངག་ཅེས་པ་མོས་གུས་ཀྱི་མཐུས་གནས་ལུགས་དྲི་མེད་མངོན་དུ་གྱུར་པ་དེའི་ཚེ། ཆོས་ཐམས་ཅད་ཀྱི་དེ་ཁོ་ན་ཉིད་མངོན་དུ་གྱུར་པའི་
གཅིག་ཤེས་པས་ཀུན་ཤེས་བྱེད་པའོ། །ཚར་གསུམ་ཁུག་པ་དབང་གི་ལམ་ནི། རིམ་གསུམ་འཇུག་པའི་དབང་དུ་བྱས་ན། དང་པོ་སྨིན་བྱེད་རྒྱུ་དབང༌། བར་དུ་སྨིན་ཟིན་གྲོལ་བྱེད་ལམ་
དབང་༑ ཐ་མར་ཐོབ་བྱ་མངོན་དུ་བྱས་པའི་འབྲས་དབང་སྟེ་ཚར་གསུམ། ཁུག་པ་ནི་ལྡབས་པའི་དོན་ཏེ། རྒྱུ་དུས་ཀྱི་དབང་བཞི་བསྡུས་དོན་ལྟར་ཐོབ་པ་དེ་ལམ་དུས་རྒྱས་བཤད་དུ་བཀྲལ་བ་དང་
འདྲ་བར་ཉམས་སུ་བླངས་པས། འབྲས་དུས་རྒྱུ་ལམ་དུ་གྱུར་པའི་ངོ་བོ་རྫོགས་པར་མངོན་དུ་བྱེད་པས་ན་ཚར་གསུམ་པོར་ཡང་དེ་ཁ་ལྡབས་པ་ལས་གཞན་མེད་ཅེས་སོ། །རྡོ་རྗེ་སེམས་དཔའ་ཞལ་

མཐོང་གི་སྒྲབ་ཐབས་ནི། རྡོར་སེམས་ལ་གཞི་ལམ་འབྲས་གསུམ་དུ་ཕྱེ་བ་དེའི་རང་ཞལ་མངོན་སུམ་དུ་མཐོང་ཐབས་ཟབ་ཤོས་ཡིན་པས་ཏེ། གཞིའི་རྡོར་སེམས་རང་བཞིན་འོད་གསལ། ལམ
གྱི་ནི་བཏགས་པ་ནས་བྱང་སེམས་བར་གྱི་དཀྱིལ་འཁོར་བཞིའི་རྣམ་པར་སྣང་བ་དང་ངོ་བོར་བཞུགས་པའི་རྡོར་སེམས། འབྲས་བུའི་ནི་སྐུ་བཞིའི་རྡོར་སེམས་སོ། །དེ་ལ་གཞིའི་རྡོར་སེམས་ཇི་
བཞིན་མངོན་དུ་གྱུར་ན་ལམ་དང་འབྲས་བུའི་ཡང་ཇི་བཞིན་མངོན་དུ་གྱུར་པ་དང་། ལམ་གྱི་རྡོར་སེམས་མཐར་ཐུག་མངོན་གྱུར་རང་གཞི་འབྲས་ཀྱི་དེ་མངོན་གྱུར་དུ་སོང་སྟེ། ལམ་གྱི་མཐར་ཐུག་
མི་སློབ་ལམ་མམ་མི་སློབ་ཟུང་འཇུག་དེ་ག་སྐ་བཞིའི་གོ་འཕང་ཡིན་པས་སོ། །དེ་བཞིན་གཤེགས་པ་རྣམས་ཀྱི་ཤིན་ཏུ་གསང་བའི་གནས་ཞེས་པ། ཟབ་མོའི་དོན་གནས་འདི་ཇི་ལྟ་བ་སངས་རྒྱས་
ནང་ཕན་ཚུན་ལས་གཞན་གྱིས་རྟོགས་དཀའ་བའི་ཕྱིར་ཏེ། མདོར་ན་མཆོག་གི་རྡོ་རྗེ་སློབ་དཔོན་དང་རྒྱུད་གཅིག་པར་གྱུར་ན་ཡོངས་སུ་རྫོགས་པར་རྟོགས་ལ་དེ་དང་ཉེ་བ་ན་ཕྱོགས་ཙམ་རྟོགས་པ
སོགས་སོ། །དེས་ན་གསང་བ་འདི་སྒྲོག་པའི་གནས་ཀྱང་ཚེ་གཅིག་ཉིད་ཀྱིས་རྡོ་རྗེ་སློབ་དཔོན་འགྲུབ་པའི་སྐལ་བ་ཅན་ལས་གཞན་མ་ཡིན་ནོ། །ཚེ་གཅིག་གིས་བླ་མ་སྐུ་བཞིའི་སར་ཁྲིད་པའི་རིམ་པ

g| ༄༅། །ཞེས་པ་ནི། སྐྱེ་བ་སྔ་མར་ལམ་ལ་མ་ཞུགས་པ། རྟེན་དེ་ག་ནས་འདི་ལ་གསར་དུ་ཞུགས་པ། དེ་ཚེ་མ་འཕོས་པ་ལ་སངས་རྒྱ་བར་བཞེད་པ་སྟེ། སྐྱེ་བ་སྔ་མ་ལ་
༨ སོགས་པར་སྦྱངས་པ་ཚེ་འདིར་སངས་རྒྱ་བ་ལ་བྱེད་ན་ནི་ཕར་ཕྱིན་སོགས་ཁྱད་མེད་དུ་འགྱུར་བས་མི་རུང་ངོ་། །གཉིས་པ་བར་རམ་དངོས་ཀྱི་དོན་ལ་འབྱུང་ཁུངས་དང་བྱུང་བའི་རྡོ་རྗེའི་ཚིག་བཤད་པ་
གཉིས་ཀྱི། དང་པོ་ནི། ཤར་སྒྱུ་མ་སྤྲུལ་པ་སོགས་ཏེ། རྣམ་ཆ་གཞན་ལས་བཀྲ་ཞིང་འཕྲུལ་ཆེ་ཆེ་ལྟར་ཡོད་པ་སྒྱ་མ་མཁན་གྱིས་བྱས་པ་དང་འདྲ་བས་སྒྱ་མའི་གྲོང་ཁྱེར་ཞེས་བྱ་ལ། དོན་དུ་ན་
དཔལ་ཆེན་པོ་ཏིལླི་པ་ཐུན་མོང་གི་གདུལ་བྱ་འདུལ་བའི་ཆེད་དུ་བཞུགས་པའི་གནས་ཡིན་པས། གང་དུ་འགྱུར་མེད་བདེ་བ་ལ་དེ་བཞིན་གཤེགས་པ་དང་སངས་རྒྱས་སོགས་སུ་བརྗོད་ནས། རྣམ་
ཀུན་སྟོང་ཉིད་ལ་བཙུན་མོའི་བྷ་ག་དང་སེང་གེའི་ཁྲི་སོགས་སུ་འདོགས་པའི་རྟེན་བརྟེན་པ་ཟུང་འཇུག་དེ་ལ་བདེ་སྟོང་ཟུང་འཇུག་ཏུ་བརྗོད་པ་བཞིན་འདིར་ཡང་འགྱུར་མེད་ཡེ་ཤེས་ཀྱི་སྐ་ཅན་དཔལ་ཏིལླི་
པ་དེ་དགྱེས་པས་རོལ་པའི་ཞིང་ཟ་ཧོར་གྱི་རྒྱལ་ཁམས་ནི་རྣམ་པ་ཀུན་ལྡན་སྒྱུ་འཕྲུལ་རྡོ་རྗེའི་ཞིང་སྟེ་རྣམ་པ་ཐ་དད་པར་སྣང་ཡང་དོན་དུ་སྐུ་དང་ཞིང་ཁམས་དབྱེར་མེད་པའོ། །དེའི་ཕྱིར་རང་སྣང་དག་247

ན་འོག་མིན་འདི་ཁ་ཞེས་བླ་མ་རྣམས་གསུང་བ་ནི་རྒྱུས་ཅན་གྱི་གཏམ་བདེན་པ་ཅན་དུ་དོགས་སོ། །དེ་བས་ན་ཕྱི་རབས་སུ་ཡང་རྡོ་རྗེ་སེམས་དཔའ་མི་གཟུགས་སུ་བྱོན་པའི་སློབ་དཔོན་དག་གང་དུ་
བཞུགས་པའི་གནས་དེ་འོག་མིན་ལ་སོགས་པར་བལྟས་ན་ཡང་རི་བོ་གསེར་བསྒོམ་དུ་མི་འགྱུར་ཞིང་རང་རྒྱུད་ལ་རྟེན་འབྲེལ་ཁྱད་པར་ཅན་འགྲིག་པར་འགྱུར་རོ། །བདེ་བར་གཤེགས་པ་ཞེས་པས་
ཕྱོགས་བཅུའི་སངས་རྒྱས་ཐམས་ཅད་དང༌། ཉིད་ཅེས་པས་དེ་ཀུན་གྱི་ལོངས་སྤྱོད་རྫོགས་པའི་སྐུ་རྡོ་རྗེ་འཆང་ཆེན་པོ་བཟུང་སྟེ། དེ་རྣམས་དངོས་ཀྱི་སློབ་མར་གྱུར་པའི་ཕྱིར། ང་ཡི་བླ་མ་ཐམས་
ཅད་མཁྱེན་སོགས་གསུངས་སོ། །རྣལ་འབྱོར་གྱི་སྤྱོད་པ་ནི་ཟུང་འཇུག་གི་སྤྱོད་པ་སྟེ། ཐབས་དང་ཤེས་རབ་སྙོམས་འཇུག་པ། །དེ་བཞིན་གཤེགས་པས་རྣལ་འབྱོར་གསུངས། །ཞེས་འབྱུང་
*བས་ཏེ། ཟུང་འཇུག་ལ་གནས་པས་གཞན་དོན་སྤྱོད་པ་ནི་ཟུང་འཇུག་གི་སྤྱོད་པའོ། །དེ་མན་ཕལ་ཆེར་གོ་བར་སླ་ལ་རྣལ་འབྱོར་གྱི་ཚུལ་ལ་གོམས་པས་ལྷག་པའི་ལྷ་མཉེས་པར་མཛད་པས་ཞེས་
གསུངས་དོན། རྣལ་འབྱོར་གྱི་ཚུལ་ནི་དཀྱིལ་འཁོར་རྣམ་བཞིར་སྐུ་བཞི་སྒྲུབ་ཚུལ་གྱི་ཏིང་ངེ་འཛིན་ཏེ། དེ་ལ་གོམས་པ་མཐར་ཕྱིན་པས་སྐུ་བཞིའི་རྡོ་རྗེ་འཆང་བ་ལྷག་པའི་ལྷ་མཉེས་པ་སྟེ་གྲུབ་པ་ནི་

།རང་དོན་མཐར་ཕྱིན་པ་དང༌། དེ་ལས་གཞན་དོན་འབད་མེད་དུ་འབྱུང་བའི་ཕྱིར་དེ་སྒྲུབ་པ་ལ་མི་འཇིགས་པས་སྙེངས་པ་མེད་པའོ། །མཚན་སླད་ནས་བཏགས་པ་
༨ ནི༑ རྡོ་རྗེ་སེམས་དཔའ་ལ་ཕྱིས་མཚན་གཞན་བཏགས་པ་ཙམ་ཡིན་གྱི། གཞན་ཞིག་ལ་རྡོར་སེམས་སུ་བཏགས་པའམ། དང་པོ་ནས་རྡོར་སེམས་མིན་ཡང་སླར་སྒྲུབ་པས་རྡོར་སེམས་སུ་སོང་བ་
སོགས་མིན་ཞེས་སྟོན་པ་སྟེ། གང་ཕྱིར་རྡོ་རྗེ་སེམས་དཔའ་ཉིད། །དེ་ཉིད་སློབ་དཔོན་གཟུགས་སུ་སྣང་། །ཞེས་པའི་ལུང་ལ་མི་ལྡོག་པའི་ངེས་པ་འཁྲུངས་པའི་དབང་གིས་སོ། །འདིར་རྡོ་རྗེ་
སེམས་དཔའ་ཉིད་ཡིན་པ་སོགས་ནི་གནས་སྣང་ཟུང་འབྲེལ་གྱི་དབང་དུ་བྱ་དགོས་ལ། གནས་ཚུལ་ཁོ་ནར་བསམས་ན་ནི་སེམས་ཅན་ཐམས་ཅད་ལ་རྡོར་སེམས་རང་བཞིན་གྱིས་བཞུགས་པའི་ཕྱིར་
ཁྱད་པར་མི་བྱེད་པའི་སྐྱོན་ནོ། །ཁྲིད་ཚུལ་འདི་ཡང་རྗེ་ངག་དབང་ཆོས་ཀྱི་རྒྱལ་པོ་ཚུན་ཆིག་བརྒྱུད་དུ་བཞུགས་པ་ལས་ཀུན་མཁྱེན་ཆེན་པོ་ལ་སྩོལ་བ་ན་ཁྲིད་ཡིག་རྩོམ་པ་དང་བཀའ་རྒྱ་འགྲོལ་བར་
གནང་བ་མཛད་པའི་ཕྱིར་ཕྱག་རྒྱ་འབྱེད་པར་སོགས་གསུངས་སོ། །གཉིས་པ་བྱུང་བའི་རྡོ་རྗེའི་ཚིག་བཤད་པ་ལ་ཡང༌། ཚིག་དོན་གྱི་མདོར་བསྟན། མངོན་རྟོགས་ཀྱིས་རྒྱས་པར་བཤད་པ 249

གཉིས་ལས། དང་པོ་ནི་ཞིང་དང་བསམ་པ་སོགས་སོ། །དེ་ལ་དམིགས་གཏད་ཀྱི་གཞི་ནི་ཞིང་སྟེ་ཚོགས་ཞིང་ཞེས་པ་ལྟར་རོ། །དེ་ནི་བཏགས་པའི་དཀྱིལ་འཁོར་དུ་བླ་མ་རིགས་དྲུག་སོགས་
ཏེ༑ བཏགས་པ་ནི་རྣམ་པར་རྟོག་པས་བཏགས་ཤིང་བཅོས་པ་སྟེ། མ་བཅོས་ཉིད་ཀྱི་ངོ་བོ་གང་། །དེ་ནི་གདུལ་བྱའི་དབང་ལས་འདོད། །ཅེས་གསུངས་པའོ། །ལུས་དཀྱིལ་ནི་ལུས་ཀྱི་ཆོས་
ཉིད་དཀྱིལ་འཁོར་དུ་བཞུགས་པ་ལྟར་ངེས་པར་བྱེད་པ། བྷ་གའི་དཀྱིལ་འཁོར་ནི་རྟེན་ཆོས་འབྱུང༌། བརྟེན་པ་ཡབ་ཡུམ་གྱི་ཐིག་ལེ་དང་བཅས་པ་སྟེ། དེ་ཡང་རྟེན་བྷ་ག་གྲུ་གསུམ་པས་རྣམ་ཐར་
གསུམ་ལྡན་གྱི་སྟོང་ཉིད་མཚོན་ཞིང༌། དག་པའམ་ཆོས་ཉིད་ཀྱང་དེ་ཡིན་ལ། བརྟེན་པ་ཐིག་ལེས་ནི་ལྷ་ཡབ་ཡུམ་དང་། ཐིག་ལེ་འདུས་པས་ཡབ་ཡུམ་ཟུང་འཇུག་མཚོན། དེ་ལས་དཀར་ཆ་
ཡབ་དང༌། དམར་ཆ་ཡུམ་སྟེ། དེ་གཉིས་ཀྱི་ཆོས་ཉིད་དམ་དག་པའང་དོན་དམ་པའི་ལྷ་དེ་དག་གོ །བྱང་སེམས་ཀྱི་དཀྱིལ་འཁོར་ནི་ཀུན་རྫོབ་དོན་དམ་གཉིས་སུ་ཕྱེ་བའི་ཕྱི་མ་སྟེ། རང་གི་
སེམས་ཉིད་རང་བཞིན་རྣམ་པར་དག་པ་དོན་དམ་གྱི་ལྷག་པའི་ལྷ་སྟེ། ཀླུ་སྒྲུབ་ཀྱིས། ལྷ་ཉིད་རང་གི་སེམས་ཡིན་ཏེ། །ཞེས་གང་གསུངས་པའོ། །དཀྱིལ་འཁོར་དང་པོ་ལ་རིགས་དྲུག་

|༄༅། །ནི། སྐུ་དང་གསུང་ཐུགས་རིན་པོ་ཆེ་ལས་ཏེ་ལྔ་པོ་རེ་བཞིན་གྱི་རིགས་ལ་འཁོར་ལོས་བསྒྱུར་བ་དང༌། དེ་ཐམས་ཅད་ལ་འཁོར་ལོས་བསྒྱུར་བ་རྡོ་རྗེ་འཆང་ངམ་རྡོ་རྗེ་
སེམས་དཔའ་སྟེ། འཁོར་ལོ་བསྒྱར་དྲུག་གོ།དཀྱིལ་འཁོར་གཉིས་པ་ལ་རིགས་བཞི་ནི། འཁོར་ལོ་བཞིའི་དབུས་ན་གནས་སྐབས་བཞི་སྦྱོང་བར་བྱེད་པ་སྐུ་གསུང་ཐུགས་ཡེ་ཤེས་ཀྱི་ཐིག་ལེ་
བཞི་ལ་གནད་དུ་བསྣུན་པ་དེའོ། །གསུམ་པ་ལ་རིགས་གཉིས་ནི་ཡབ་ཡུམ་གྱི་བྱང་སེམས་དཀར་དམར་རམ། ཡང་ན་རྟེན་ཐིག་ལེ་དང་དེའི་བདེ་བ་སྟེ། ཁུ་བའི་རྣམ་པ་བཅོམ་ལྡན་འདས།
5
ཡི་བདེ་བ་འདོད་མར་བརྗོད། །ཅེས་པའི་ངེས་པས་ཐིག་ལེ་ཡབ་དང་བདེ་བ་ཡུམ་སྟེ་གཉིས་སོ། །བཞི་པ་ལ་རིགས་གཅིག་ནི་སེམས་ཉིད་བདེ་བ་ཆེན་པོ་གཅིག་པུའོ། །དངོས་པོའི་དོན། མཆོད་
པའི་རྫས་ལ། དཀྱིལ་འཁོར་དང་པོར་ཕྱི་ནང་གསང་མཆོད་སོགས་སྤྱི་མཐུན། གཉིས་པ་ལ་འབར་ཞུ་བྱང་ཐིག་གི་མཆོད་རྫས། གསུམ་པ་ལ་མཉམ་སྦྱོར་ཞུ་བདེའི་མཆོད་རྫས། བཞི་པ་ལ་
རང་རིག་ཡེ་ཤེས་ཀྱི་མཆོད་རྫས་སོ། །དེ་ཡང་སྦྱིན་པ་ལྟ་བུ་ལ་ཞིང་བསམ་དངོས་གསུམ་གྱི་ཞིང་ནི་སྦྱིན་པའི་ཞིང་སྟེ་སྦྱིན་ཡུལ། དངོས་པོ་ནི་སྦྱིན་རྒྱུའི་རྫས། བསམ་པ་ནི་རང་གཞན་བདེ་འདོད་

སོགས་ཏེ། དེས་མཚོན་གཞན་ལ་བརྟེན་ནས་བསྒྲུབ་རྒྱུའི་དགེ་མི་དགེ་ཕལ་ལ་ཞིང་བསམ་དངོས་གསུམ་ཡོད་པ་ལྟར་འདིར་ཡང་ངོ་། །རྣལ་འབྱོར་དུ་བྱ་བ་ལ་གསོལ་བཏབ་ཀྱི་དོན་དུ་གསུངས་པ་
ནི་རྣལ་འབྱོར་དེའི་མཐུས་རང་གི་འདོད་དོན་འགྲུབ་ཅིང༌། ཡུལ་ལ་གསོལ་བ་འདེབས་པའང་འདོད་དོན་གྲུབ་ཆེད་ཡིན་པས་སོ། །དེ་ཉིད་ཀྱིས་ཉིན་མཚན་ཟད་པར་བྱས་ན་ཞེས་པ་ནི་ཇི་ལྟར་འཆད་
པའི་གདམས་ངག་རྣམས་སད་རྨི་གཉིད་སྟུག་སྙོམས་འཇུག་སྟེ་གནས་སྐབས་བཞི་པོ་གང་ཤར་དེ་སྦྱོང་གི་ངེས་པ་ལས་མི་འདའ་བར་ལམ་དུ་ཁྱེར་ན་ཚེ་གཅིག་གི་ཡང་དུས་ཐུང་ངུས་འདོད་པའི་འབྲས་
བུ་སྐུ་གསུང་ཐུགས་ཡེ་ཤེས་ཀྱི་རྡོ་རྗེ་ངེས་པར་འགྲུབ་ཅེས་པའོ། །གཉིས་པ་མངོན་རྟོགས་ཀྱིས་རྒྱས་པར་བཤད་པ་ལ། དབང་། སྒྲུབ་ཐབས། དམ་ཚིག །སྤྱོད་པ་བཞི་ལས། དང་པོ་ནི་
ལམ་ཟབ་ཐུན་མོང་བར་བླ་མེད་ཀྱི་ལྷ་ཆེ་བ་གང་རུང་གི་དབང་བཞི་ཐོབ་པས་ཆོག་པར་མཛད་པ་ལ། འདིར་ནི་ལམ་ཟབ་འཁོར་ལོ་བསྐྱར་དྲུག་ཉིད་ཀྱི་དབང་ཐོབ་པ་དགོས་སོ། །གཉིས་པ་ལ་བཞི་
ལས༑ དང་པོ་བཏགས་པའི་དཀྱིལ་འཁོར་དུ་བླ་མ་སྤྲུལ་སྐུར་སྒྲུབ་པ་ནི། ཆོས་ཉིད་རང་བཞིན་གྱིས་དག་པ། ཆོས་ཅན་ལྷ་དང་ལྷ་མོའི་དག་པ། སོ་སོ་རང་རིག་གི་དག་པ་སྟེ་དག་པ་གསུམ་ ྨ

༄༅། །གྱིས་བསྡུས་ཤིང༌། སྐྱབས་སེམས་ཚད་མེད་ནི་སྦྱོར་བའི་ཆོས་སོ། །འདིར་དཔལ་བདེ་མཆོག་གི་ལུང༌། བླ་མེད་མཛད་པའི་ཞེས་པ་ནི། མན་ངག་རབ་ཏུ་སྦྱིན་
པས་ཚེ་གཅིག་གིས་སངས་རྒྱས་སུ་བྱེད་པའི་བཀའ་དྲིན་བླ་མེད་མཛད་པའོ། །ཨརྻ་དེ་བའི་ལུང་དོན། སློབ་དཔོན་ནི་ལྷག་པའི་ལྷའི་མཆོག་ཡིན་ཏེ། དེ་དག་གི་དངོས་གྲུབ་ཀྱང་དེ་དགྱེས་པ་ལ་
རག་པས་སོ། །དེའི་ཕྱིར་མཉེས་པ་གསུམ་གྱིས་མཆོད་པར་བྱ་དགོས་ལ། དེ་ནི་རྡོ་རྗེ་འཛིན་པ་རྣམས་ཀྱི་རྒྱལ་བ་རྡོ་རྗེ་འཆང་ཉིད་མངོན་སུམ་པའི་གཟུགས་ཀྱིས་བདག་གི་མདུན་ན་གནས་པ་ཡིན་
ཞེས་སོ། །ལེགས་སྨིན་ཀ་ར་ནི་ལཀྵི་ཀ་ར་ཟུར་ཆག་པ་སྟེ། བོད་སྔ་མ་དེ་སྐད་བརྗོད་པ་མང་བ་བཞིན་འདིར་ཡང་སྟེ་ཨོ་ཌི་ཡཱ་ན་ལ་ཨོ་རྒྱན་དུ་འདོན་པ་བཞིན། སངས་རྒྱས་ཐམས་ཅད་ཕྱག་བྱ་
བ༑ ཞེས་པ་ནི་ཁྲིད་ཡིག་གི་མཇུག་ཏུ་གསང་འདུས་ཀྱི་ལུང་དྲངས་པ་སོགས་ཀྱིས་ཤེས་སོ། །ཨིནྡྲ་བྷཱ་ཏིའི་ལུང་དོན། རྡོ་རྗེ་གསང་སྔགས་ཀྱི་བརྟུལ་ཞུགས་ལ་གནས་པའི་བླ་མ་དེ་དང་མཉམ་པ་
༄ འགྲོ་བའི་འཇིག་རྟེན་སྤྱི་དང་བྱེ་བྲག་ཁམས་གསུམ་སོ་སོ་ན་གཞན་སུ་ཡང་མེད་དེ། རྡོ་རྗེ་སེམས་དཔའྀ་ཉིད་འཇིག་རྟེན་གྱི་ཕུན་ཚོགས་སྒྲུབ་ཕྱིར་བཞུགས་པ་ཡིན་ནོ། །ཞེས་སོ། །ལུང་དེ་ལ་

སོགས་པས་ནི་བླ་མའི་སྒྲུབ་པ་ལ་འཇུག་ན་བསྒྲུབས་འབྲས་ཁྱད་པར་ཅན་ཡོད་པར་ངེས་པ་རྙེད་པ་ཞིག་དགོས་ཏེ་དཔྱོད་ལྡན་རྣམས་དགོས་པ་མ་མཐོང་བར་བྱ་བ་དེ་ལ་མི་འཇུག་པས་སོ། །འདིར་ནི་
བསྒྲུབ་བྱ་བླ་མ་རྡོར་སེམས་སུ་བསྟན་པའི་ལུང་གིས་བསྒྲུབ་འབྲས་ཀྱང་དེ་ཐོབ་པར་ངེས་པའི་ཕྱིར་ནན་གྱིས་སློབ་པའི་དགོས་པས་སོ། །དེ་ལ་གང་དུ་སྒོམ་པའི་གནས་ནི་གདོད་ནས་གྲུབ་པའི་གནས་
ཆེན་ནམ་གོང་མས་བྱིན་གྱིས་བརླབས་པ། ས་དཔྱད་ལེགསཤིང༌། འཚོ་བ་རྙེད་དཀའ་བ་དང་རྐུན་པོ་ལ་སོགས་པའི་འཇིགས་པའང་མེད་ལ། གྲོང་དང་ཐག་ཉེ་བ་ཡང་མ་ཡིན་པའོ། །དེར་ས་
གཞི་ལ་བར་དང་བཅས་པའི་སྟན་ནང་ཚངས་ཅན་ལ་ལུས་དྲང་པོར་བསྲངས་ནས་འདུག་པར་བྱ་ཞིང༌། སྟན་གྱི་འོག་ཏུ་བཀྲ་ཤིས་སམ་བརྟན་བྱེད་ཀྱི་རི་མོ་བྲི་བ་སོགས་ཀྱང་གཞན་དུ་བཤད་པས་
འགྲེའོ༑ །དེ་ནས་སྐྱབས་འགྲོ་ནི། འོག་མིན་ལོངས་སྐའི་ཞིང་གི་སྟོན་པ་རྡོ་རྗེ་འཆང་དེ་ཉིད་རང་གི་བླ་མའི་ལོངས་སྤྱོད་ཡོངས་སུ་རྫོགས་པའི་སྐ་དང༌། གཞན་དག་མ་དག་གི་སྤྲུལ་སྐུའི་ཞིང་དུ་
ཐུན་མོང་གི་གདུལ་བྱ་ལ་ཆོས་སྟོན་པ་ངེས་པའི་མཆོག་གི་སྤྲུལ་སྐུ་དང་། ཞི་ཆགས་ཁྲོ་བོའི་རྣམ་འགྱུར་སྣ་ཚོགས་པས་གདུལ་བྱའི་དོན་སྤྱོད་པ་སྔགས་ཀྱི་ལྷ་རབ་འབྱམས་མ་ངེས་པའི་མཆོག་གི་སྤྲུལ་

|༄༅། །སྐུ་དང་། དེ་དག་གི་འཁོར་ཐུན་མོང་བའི་དགེ་འདུན་དང་། ཐུན་མོང་མ་ཡིན་པའི་དགེ་འདུན་སོགས་མདོར་ན་སྐྱབས་གནས་བཞུགས་སོ་ཅོག་ཀྱང་རྩ་བའི་བླ་མ་ཁོ་
བླསྒྲུབ་
ཤི ནའི་རོལ་པར་ངེས་པས་ཞིང་སོ་སོ་ན་བཞུགས་པ་གསལ་བཏབས་པའི་སྤྱན་སྔར་བདག་ཉིད་རབ་བྱུང་དང་རྣལ་འབྱོར་པ། ལྷ་དང་མི་མཆོག་ལ་སོགས་པའི་རྣམ་པ་མང་པོ་དང༌། ཁམས་གསུམ་གྱི་
སེམས་ཅན་ཐམས་ཅད་ཀྱང་དམིགས་ཡུལ་དུ་བྱས་ཏེ། བདག་གཞན་ཀུན་སྐྱབས་འགྲོ་འདོན་ཞིང་ཕྱག་བྱེད་པར་བསམ། དེ་ལ་མ་ནམ་མཁའ་དང་མཉམ་པའི་སེམས་ཅན་ཐམས་ཅད་ཅེས་པས་
བཅུ་གཉིས་
བདག་གཅིག་པུ་བདེ་ལེགས་འདོད་པ་མ་ཡིན་ཞིང༌། སེམས་ཅན་ཐམས་ཅད་བདེ་ལེགས་སུ་འདོད་པ་སྟོན་ལ། སྐ་བཞིའི་ཡུལ་སྨོས་པ་ནི། དེ་ལྟར་རང་གིས་བྱེད་མ་ནུས་པ་དེ་དག་ལ་ཞུ་བ་སྟེ་
འབངས་སུ་ཞུགས་པས་སོ། །སྤྱིར་སྐྱབས་འགྲོ་ཙམ་ལ་སེམས་ཅན་ཐམས་ཅད་དམིགས་ཡུལ་དུ་བྱེད་པ་མ་ངེས་ཀྱང༌། འདིར་དེ་ལྟར་བྱེད་པས་སྐྱབས་འགྲོ་ཁྱད་པར་ཅན་ཞེས་བྱ་སྟེ་ཐེག་ཆེན་
སེམས་བསྐྱེད་དང་འབྲེལ་བའི་སྐྱབས་འགྲོའོ། །དེ་ནས་སེམས་བསྐྱེད་ནི། སེམས་ཅན་ཐམས་ཅད་སོགས་ཏེ་འགོད་པའི་ཕྱིར་ཞེས་པ་ཡན་གཞན་དོན་ལ་དམིགས་པའོ། །བླ་མ་རྡོ་རྗེ་སེམས་

དཔའི་སོགས་ནི་བྱང་ཆུབ་ཆེན་པོ་ལ་དམིགས་པ་སྟེ། རྡོར་སེམས་ཀྱི་གོ་འཕང་བྱང་ཆུབ་ཆེན་པོ་འཐོབ་འདོད་ཀྱིས་དེའི་སྒྲུབ་པ་ལ་འཇུག་པའི་ཕྱིར་རོ། །དམིགས་པ་དེ་གཉིས་དང་ལྡན་པའི་སེམས་
བསྐྱེད་པ་འདི་ནི། མོས་པ་རྒྱ་ཆེ་བ་ཡིན་པས་སྨོན་པའི་སེམས་བསྐྱེད་དོ། །དེ་དམིགས་པ་དང་པོ་ནི་སྙིང་རྗེར་དང༌། གཉིས་པ་ནི་ཤེས་རབ་ཏུ་བསྐྱེད་པ་སྟེ། སེམས་ཅན་སྡུག་བསྔལ་བ་ལ་སྙིང་
རྗེ་ན་སྡུག་བསྔལ་འབྱུང་བ་མེད་པའི་གནས་སུ་འགོད་འདོད་ནི་སྙིང་རྗེ་དང་དེ་རྣམས་ཀྱི་དོན་དུ་རྡོར་སེམས་ཀྱི་སྒྲུབ་པ་ལ་འཇུག་པ་ཡང༌། སེམས་ཅན་ཐམས་ཅད་ཀྱི་ཆོས་ཉིད་རྡོར་སེམས་སུ་བཞུགས་
པ་དེ་དང་པོར་རང་གིས་རྟོགས་ནས་གཞན་རྟོགས་སུ་འཇུག་འདོད་ཀྱིས་ཡིན་ལ། རྡོར་སེམས་རང་བཞིན་གྱིས་བཞུགས་ཚུལ་དང༌། རྡོར་སེམས་ཀྱི་རང་བཞིན་བདེ་སྟོང་ཟུང་འཇུག་ཡིན་པ་སོགས་
ངེས་པ་ནི་ཤེས་རབ་ཀྱི་ཕྱོགས་དང༌། ཤེས་རབ་ཀྱིས་འཁོར་བ་སྤོང་བ་ཡིན་པས་སོ། །དེ་ལྟར་རྒྱུ་དུས་སྙིང་རྗེ་དང་ཤེས་རབ་ཏུ་སེམས་བསྐྱེད་པ་རྣམ་པ་གཉིས་ཀྱིས། ལམ་དུས་སུ་ཐབས་ཤེས་
ཟུང་འཇུག་ཏུ་བསྒོམ་ཞིང༌། དེའི་མཐུས་འབྲས་བུའི་དུས་སུ་ཡང་ཤེས་རབ་ཀྱིས་མངོན་པར་བྱང་ཆུབ་པ་དང༌། སྙིང་རྗེས་ཆོས་འཁོར་བསྐོར་བ་སོགས་གཞན་གྱི་དོན་ཐམས་ཅད་འགྲུབ་པའོ།

ci | ༄༅། །དེའི་རྗེས་སུ་ཚད་མེད་ནས་བཟུང་ཡོངས་སུ་བསྔོ་བའི་བར་གྱིས་སེམས་བསྐྱེད་པ་དེ་སྒྲུབ་པ་ཁྱད་པར་ཅན་གྱིས་ཟིན་པས་གོང་ནས་གོང་དུ་འགྲོ་བའི་མཐུ་བསྐྱེད་པས་ན་སྤྱོད་
པ་རྒྱ་ཆེན་པོ་ལ་མོས་པ་འཇུག་པའི་སེམས་སོ། །དེ་བས་སྔ་མ་སྨོན་སེམས་དེ་ལམ་དུ་འགྲོ་འདོད་པ་དང༌། འདི་འགྲོ་བ་དངོས་ལྟ་བུར་ཡང་སོང་སྟེ། ལམ་ལ་སློབ་འདོད་དང་སློབ་པ་ཉིད་ཀྱིས་
སོ༑ །དེ་ལས་ཚད་མེད་བཞི་ལ་བདེ་བ་དང་ཕྲད་པར་འདོད་པ་ནི་བྱམས་པའི་ངོ་བོ། སྡུག་བསྔལ་དང་བྲལ་བར་འདོད་པ་ནི་སྙིང་རྗེ། བདེ་བ་དང་མི་འབྲལ་བར་འདོད་པ་ནི་དགའ་བ། བདེ་སྡུག་
གམ་ཆགས་སྡང་ངམ་ཉེ་རིང་དང་བྲལ་བ་ནི་བཏང་སྙོམས་སོ། །དེ་ཡང་སེམས་ཅན་ཐམས་ཅད་ལ་སྙིང་སྙོམས་པར་འབྱུང་བ་དེའི་ཚེ་བྱམས་པ་ཆེན་པོ་དང་སྙིང་རྗེ་ཆེན་པོ་སོགས་སུ་འགྱུར་
ལ༑ ཡང་སེམས་ཅན་ཚད་མེད་པ་ལ་བློ་ཚད་མེད་ཀྱིས་དམིགས་པས་ཚད་མེད་པ་དང་། འཇིག་རྟེན་པ་དང་ཐུན་མོང་གི་ཚད་མེད་ཙམ་གྱི་གཟུགས་ཁམས་སུ་འཕེན་པ་དང་། ཐུན་མོང་མིན་པའི་
ཚད་མེད་འདི་ལྟ་བུས་ནི་དེ་འདྲ་བའི་འབྲས་བུའང་ཞར་གྱིས་འགྲུབ་མོད། གཙོ་བོར་ཚངས་པ་སྒྲིབ་བྲལ་སངས་རྒྱས་ཉིད་ཅེས་སངས་རྒྱས་ལ་ཚངས་པར་བཤད་པ་དེ་འདྲ་བ་མངོན་དུ་བྱེད་པས་ཚངས་

པའི་གནས་པ་ཞེས་ཀྱང་བྱའོ། །འོ་ན་འདིར་ཐུན་མོང་ཡིན་མིན་གང་གིས་འབྱེད་ཅེ་ན་རེ་ཞིག་གཟུགས་ཀྱི་གོ་འཕང་ཐོབ་ཆེད་དང་རྫོགས་བྱང་ཐོབ་ཆེད་དུ་བསྒོམ་པའི་ཁྱད་པར་གྱིས་འབྱེད་ཅེས་
བྱའོ༑ །དེ་ནས་ཆོས་ཉིད་རང་བཞིན་གྱི་དག་པ་བསྒོམ་པ་དངོས་ནི། ཨོཾ་སྭ་བྷཱ་ཝ་སོགས་དོན་ལ་མཉམ་པར་འཇོག་པ་སྟེ། སྭ་བྷཱ་ཝ་ཤངྒྷ་རང་བཞིན་གྱིས་དག་པ་ཅེས་བྱ་བ་གང་ཟག་གི་བདག་མེད་
པའི་དོན་ནོ། །སརྦ་དྷརྨ༔ སྭ་བྷ་ཝ་ཤུདྡྷཞེས་པ། ཆོས་ཐམས་ཅད་རང་བཞིན་གྱིས་དག་པ་སྟེ་ཆོས་ཀྱི་བདག་མེད་པའི་དོན་དང་། ཨ་ཧཾ་ངའོ་སྟེ་བདག་མེད་གཉིས་ཀྱི་ང་རྒྱལ་བསྐྱེད་པའོ།
འདི་ལ་རིགས་པས་བདག་མེད་པ་རྣམ་པར་ངེས་པ་སྔར་བཏང་ནས། དེའི་དོན་རང་རིག་ཙམ་གྱིས་དེ་བཞིན་ཉིད་ལ་དམིགས་པར་གསུངས་པས། བདག་མེད་རྣམ་པར་ངེས་པའི་ཆེད་དུ་ཕུང་པོ་
བདག་མ་ཡིན་པ་སོགས་གསུངས་པ་སྟེ། དབུ་མ་རྩ་ཤེར་ལས། གལ་ཏེ་ཕུང་པོ་བདག་ཡིན་ན། །སྐྱེ་དང་འཇིག་པ་ཅན་དུ་འགྱུར། །ཞེས་བདག་ཕུང་གཅིག་ན་ཕུང་པོ་ལྔ་རང་བཞིན་གྱིས་སྐྱེ་
འཇིག་བྱེད་པ་དང་བདག་ཀྱང་དེ་ལྟར་སྐྱེ་འཇིག་བྱེད་པར་ཁས་ལེན་དགོས་པ་དང༌། དེ་ཕུང་པོ་དང་གཅིག་པར་སྐྱེ་འཇིག་བྱེད་ན། རགས་པའི་སྐྱེ་འཇིག་གི་ཕུང་པོ་ཞིག་པ་ན་བདག་ཀྱང་ཞིག་དགོས་

གླུ། ༄༅། །པ་དེ་ལྟར་ན་སྐྱེ་བ་སྔ་མ་དྲན་པ་སོགས་ཀྱང་མི་སྲིད་པར་གྱུར་ཏེ། དེ་ལ་སོགས་པས་ཕུང་པོ་ནི་བདག་མ་ཡིན་པར་ངེས་ལ། དེ་བཞིན་བདག་ཀྱང་ཕུང་པོ་མ་
{B2
༨ཡིན༑ སྤྱིར་ཕར་ཁྱབ་ཚུར་ཁྱབ་ཀྱི་དབང་དུ་བྱས་ན་ཕུང་པོ་བདག་ཡིན་པ་ཁེགས་པས་བདག་ཕུང་པོ་ཡིན་པའང་ཁེགས་མོད། ཡང་དེ་དེ་ཡིན་ཀྱང་། དེ་དེ་མིན་པ་ཡོད་དེ། དཔེར་ན་བུམ་པ་
དངོས་པོ་ཡིན་མོད་ཀྱང་། དངོས་པོ་བུམ་པ་མ་ཡིན་པ་བཞིན། དེ་བས་ཕུང་པོ་བདག་མ་ཡིན་ཀྱང་བདག་ཕུང་པོ་ཡིན་སྙམ་པའང་སྲིད་པ་ལྡོག་ཕྱིར་བདག་ཀྱང་ཕུང་པོ་མ་ཡིན་ཞེས་གསུངས་པར་
ངེས༑ ཕུང་པོ་དང་ལྡན་པ་ལ་ངོ་བོ་གཅིག་པ་དང་ངོ་བོ་ཐ་དད་པའི་ལྡན་ཚུལ་གཉིས་ཏེ་མེ་དང་ཚ་བ་ལྡན་པ་དང་སྐྱེས་བུ་ལ་ནོར་ལྡན་པ་ལྟ་བུ། དེ་ལས་ངོ་བོ་གཅིག་པའི་ལྡན་ཚུལ་ལྟར་ན་བདག་ཕུང་
གཅིག་དགོས་པས་སྐྱོན་སྔ་མ་ལྟར་དང༌། ངོ་བོ་ཐ་དད་པའི་ལྡན་ཚུལ་དུ་བྱས་ན་བདག་ཕུང་ཐ་དད་ཡིན་དགོས་ལ། དེ་ལྟར་ན་འཇུག་པ་ལས། དེ་ཕྱིར་ཕུང་པོ་ལས་གཞན་བདག་མེད་དེ། །ཕུང་
༈ པོ་མ་གཏོགས་དེ་འཛིན་མ་གྲུབ་ཕྱིར། །ཞེས་ཕུང་པོ་ལ་བརྟེན་ནས་གང་ཟག་ཏུ་བཏགས་པར་གསུངས་པ་དེ་ལྟ་བུས་གནོད་དོ། །ཕུང་པོ་དང་འདུ་བ་ཞེས་པ་ནི། ཕུང་པོ་ལས་གཞན་པ་ཞིག་ཕུང་པོ་

དང་འདུ་བའང་བདག་ཡིན་ན་དེ་དག་ཐ་དད་ཡིན་དགོས་པས་བཤད་མ་ཐག་པའི་སྐྱོན་དེར་འགྲོའོ། །བུམ་པ་དང་ཆུ་བཞིན་རྟེན་བརྟེན་པ་ལ་ཡང་བདག་རྟེན་དང་ཕུང་པོ་བརྟེན་དུ་གྱུར་པ་གང་ཡིན་ཡང་
རུང་སྟེ། དེ་གཉིས་ཐ་དད་ཡིན་དགོས་པ་དང་། འབྲས་དང་ཕོལ་མིག་བཞིན་ཉེ་བ་ནི་དེ་དེར་འགྱུར་བས་ཉེ་བའི་ཚུལ་ལ་དགོངས་སམ་སྙམ་ལ། དེ་ལྟར་ན་ཡང་ངོ་བོ་གཅིག་ལ་རྣམ་པར་འགྱུར་བ་
དང་༑ ངོ་བོ་ཡང་འགྱུར་བའི་རང་བཞིན་ཅན་གང་རུང་ཡིན་དགོས་པ་ལས་ཇི་ལྟར་བྱས་ཀྱང་བདག་ཕུང་གཅིག་དང་ཐ་དད་གང་རུང་གི་སྐྱོན་ཆགས་སོ། །དེས་གང་ཟག་གི་བདག་ཅེས་བྱ་བ་འདི་ནི་
རིགས་པས་དཔྱད་བཟོད་པར་མི་སྣང་བའི་ཕྱིར། སྒྲོ་བཏགས་ཙམ་དུ་ཟད་དེ། དེ་བས་བདག་ཅེས་པ་རང་བཞིན་གྱིས་མ་གྲུབ་པའོ་ཞེས་ངེས་པར་བྱེད་དེ་གང་ཟག་གི་བདག་མེད་དོ། །དེ་ནས་ཕུང་
པོ་ལྔ། ཁམས་ལྔ། ཕྱི་ནང་གི་སྐྱེ་མཆེད་རྣམས་ཀྱིས་བསྡུས་པ་ཐ་དད་པའི་ཆོས་སུ་སྣང་བ་འདི་རྣམས་རང་ལས་སྐྱེ་བ་མིན་ཏེ། རང་ལས་རང་སྐྱེ་ན་བསྐྱེད་བྱ་སྐྱེད་བྱེད་གཅིག་ཏུ་འགྱུར་བའི་སྐྱོན་
དང་༑ གཞན་ལས་སྐྱེ་ན་རྒྱུ་མིན་པ་ཀུན་ལས་འབྲས་བུ་མིན་པ་ཀུན་སྐྱེ་བ་མེ་ལྕེ་ལས་མུན པ་སྐྱེ་སོགས་སྐྱོན་དང་། གཉིས་ཀ་ལས་སྐྱེ་བ་ནི་བདག་གཞན་གཉིས་ཀ་ལས་ཏེ། དེ་ཡང་སྔ་མ་གཉིས་

༄༅། །ཀྱིས་ཁེགས་སོ། །རྒྱུ་མེད་ལས་སྐྱེ་བའང་མི་འཐད། དེ་ལྟན་དངོས་པོ་རྣམས་དུས་ཐམས་ཅད་དུ་སྐྱེ་བའམ་གཏན་མི་སྐྱེ་བར་འགྱུར་བ་སོགས་ཧ་ཅང་ཐལ་ལོ། །དེ་
ལྟར་ན་ཆོས་ཐམས་ཅད་དང་པོར་སྐྱེ་བ་མི་འཐད་པས་མཐར་འགག་པ་མི་འཐད་ལ། ཐོག་མཐར་སྐྱེ་འགག་མི་འཐད་ན་བར་དུ་གནས་པའང་ཅི་ལ་འཐད་དེ། སུ་ཡང་མ་སྐྱེས་ན་གནས་མཁན་མེད་
པའི་ཕྱིར་རོ། །དེ་བསཆོས་ཐམས་ཅད་རང་བཞིན་སྐྱེ་བ་མེད་པ་ལས་འགག་མེད་ཀྱི་རྩལ་དུ་འཆར་ལ། འཆར་དུས་ནས་སྐྱེ་མེད་ལས་མི་འདའ་བས་སྒྱུ་འཕྲུལ་གྱི་རོལ་པ་དང་མཚུངས་པའོ།
ཞེས་ཆོས་ཀྱི་བདག་མེད་ངེས་པར་བྱ་སྟེ། དེ་ཡང་དང་པོར་ཐོས་བསམ་པའི་ཤེས་རབ་ཀྱིས་ངེས་པར་བྱེད་མོད། དེ་ནས་རྣམ་པར་མི་རྟོག་པའི་ཞི་གནས་སོར་རྟོག་གི་ཤེས་རབ་ཏུ་ལངས་པའི་ཚུལ་
གྱིས་རིགས་པ་དེ་དག་རྗེས་སུ་དྲན་པར་བྱས་ནས་ཞིབ་མོར་བརྟགས་ཤིང་དཔྱད་པས། རྣམ་པ་ཐམས་ཅད་སྐྱེ་མེད་དང་སྤྲོས་བྲལ་དུ་ཐིམ་ནས་ཅིའི་ངོ་བོར་ཡང་གྲུབ་པ་མ་རྙེད་པ་དེ་ནི། ཆོས་ཐམས་
ཅད་རབ་ཏུ་མི་གནས་པར་མཐོང་བ་ཡིན་ལ། དེ་ཁའི་ངང་ལ་མཉམ་པར་འཇོག་པ་ཡང་དང་ཡང་དུ་བྱས་པས་དེ་ཉིད་ལ་རྩེ་གཅིག་པའི་རྟོགས་པ་ཐོབ་པར་འགྱུར་རོ། །འདི་ནི་ཆོས་ཉིད་དེ་བཞིན་ཉིད་

ཅེས་བྱ་བ་ཆོས་ཐམས་ཅད་ཀྱི་རང་བཞིན། རང་གི་གནས་ལུགས་ལ་དྲི་མས་གོས་མ་མྱོང་བ་དེ་ལྟར་གྱི་འདུག་ཚུལ་ཕྱོགས་མཐོང་ཡིན་པས་ཆོས་ཉིད་རང་བཞིན་གྱིས་དག་པ་ཞེས་བྱའོ། །གཉིས་པ་
ཆོས་ཅན་ལྷ་དང་ལྷ་མོའི་དག་པ་ལ། མཻ་ཏྲི་པའི་ལུང་དོན། ཆོས་ཉིད་དང་ཆོས་ཅན་གྱི་བརྡས་ཕྱེ་བའི་ཆོས་ཅན་ནི་རྟེན་ཅིང་འབྲེལ་འབྱུང་ཙམ་དུ་སྣང་གི །དོན་ལ་བདེན་པ་ཉིད་མ་ཡིན་པས་རྟེན་
འབྲེལ་གྱི་སྣང་བ་དེ་དག་སྣང་དུས་ནས་སྟོང་ལ་སྟོང་པ་ཉིད་ཀྱི་གསལ་ཆ་ལས་སྣང་བ་དེ་དག་ཏུ་འགྱུར་ཞིང་སྣང་བ་འགགས་པ་ཡང་སྟོང་པའི་དབྱིངས་དེར་ཐིམ་པའི་ཚུལ་གྱིས་འགག་ལ་ཡང་སྟོང་པ་
ལས་གསལ་སྣང་འཆར་རོ། །དེ་བཞིན་དུ་བསྐྱེད་རིམ་ལྷའི་རྣམ་པ་ཡང་སྟོང་ཉིད་ལས་ཤར་བའི་གསལ་སྣང་ཡིན་པས་འཆར་དུས་ནས་སྟོང་ལ། སྟོང་དུས་ནས་འཆར་བ་ཞིག་སྟེ། དེའི་ཕྱིར་
རང་བཞིན་མེད་པ་ཞེས་བྱ། འོན་ཀྱང་རང་བཞིན་ཅན་ལྷར་སྣང་བས་རང་བཞིན་མེད་པའི་རང་བཞིན་ཏེ་ཞེས་གསུངས་པའམ་ཡང་ན་རང་བཞིན་སྟོང་པ་ལས་དངོས་པོ་མེད་པ་ཉིད་གསལ་བ་ལྷའི་རྣམ་
པ་དེའི་རང་བཞིན་དུ་ཡོད་པས་རང་བཞིན་མེད་པའི་རང་བཞིན་ཞེས་ཀྱང་ངོ་། །རྣམ་པར་མི་རྟོག་སོགས་དོན། རྣམ་པར་མི་རྟོག་པའི་ཏིང་འཛིན་ནི་འདིར་བཤད་མ་ཐག་པ་ཆོས་ཉིད་དེ་བཞིན་ཉིད་ཀྱི་

༄༅། །དག་པ་བསྒོམ་པ་དེ་ཡིན་ལ། དེ་ཉིད་གཟུགས་བརྙན་བཞིན་དུ་གསལ་བར་སྣང་བ་ནི་ཆོས་ཅན་གྱི་དག་པ་འདིའི་དབང་དུ་བྱས་སོ། །བདེ་བ་ཆེན་པོར་ལྡང་ཞེས་
༴ གསུངས་པ་ནི། སེམས་ཉིད་བདེ་བ་ཆེན་པོར་བཞུགས་པ་ཉིད་ཀྱང་རྣམ་པར་རྟོག་པ་ན་རང་གི་གནས་ལུགས་ལས་གཡེངས་པས་བདེ་ཆེན་ལས་གཞན་དུ་འགྱུར་མོད་ཀྱི། འདིར་ནི་དག་པ་སྔ་མའི་
མཐུ་ལས་དག་པ་ཕྱི་མར་བཞེངས་པ་ཡིན་པས་ལྷ་སྐ་ལ་སོགས་པའི་རྣམ་པར་རྟོག་པའང་རྣམ་རྟོག་རང་མཚན་པ་མ་ཡིན་ཏེ་རང་བཞིན་ཤེས་པའི་ངེས་པ་དང་འབྲེལ་བར་འཆར་བས་བདེ་ཆེན་ལས་མ་
གཡོས་པའི་སྣང་བར་སོང་བའི་ཕྱིར་བདེ་བ་ཆེན་པོར་ལྡང་བ་ཞེས་གསུངས་ཏེ། རྣམ་རྟོག་ཆོས་སྐུ་ཞེས་པ་དང་ཡང་དོན་གྱི་ངེས་པ་གཅིག་གོ །དེ་ལྟར་ལྡང་བའི་དང་པོར་རྟེན་བསྐྱེད་པ་ལ།
པ་ཉིད་ཨེ་ཡིག་སོགས་ནི། དག་པ་སྔ་མའི་དོན་གྱི་མཉམ་གཞག་སྟོང་པ་དེ་ཉིད་སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་པ་ཞེས་བྱ་བའི་རྣམ་ཐར་གསུམ་གྱི་རང་བཞིན་དུ་ཡོད་
༈ དེ༑ ཉམས་སུ་བླང་བྱ་བླང་བྱེད་དམ། དྲི་མ་བསལ་བྱ་བསལ་བྱེད་སོགས་དང་། རྟོག་པའི་བཟོ་བཅོས་སོགས་བྱར་མེད་ཅིང་། བློ་འདས་ཙམ་དུ་ཟད་པའི་ཕྱིར་ཏེ་བློ་ཡུལ་དུ་བྱ་རུང་མེད་པའི་

གཞན་ཡང་སྟོང་པ་ཉིད་ཀྱི་དོན་དེ་ལ། དབྱིབས་ཁ་དོག་གམ་རྩ་བ་དང་ཡན་ལག་ལ་སོགས་པའམ་མིང་ཚིག་གིས་བརྗོད་པ་དང་བློས་བསམ་རུང་ལས་འདས་པས་མཚན་མ་མེད་པ་ཞེས་
ཏེ༑ ལམ་བསྒོམ་པས་དོན་གཞན་ཞིག་ལོགས་ནས་བསྒྲབ་བྱ་ཡོད་པ་ལྟར་སྣང་ཡང་བཅར་ན་མཚན་བཅས་ཀྱི་ལམ་རྩོལ་ཡང་ཟད་དེ་བློ་བྲལ་དུ་གནས་པ་ཙམ་ཞིག་གོ །ལམ་ཞེས་བྱ་བ་ནི་མ་ཕྱིན་པ་
ཕྱིན་པར་བྱེད་པའམ་མ་ཐོབ་པ་ཐོབ་པར་བྱེད་པའི་ཆ་ལ་བརྗོད་པས་དམིགས་བཅས་དང་མཚན་བཅས་སུ་སྣང་མོད། བསྒྲུབ་བྱའི་མཐར་ཐུག་སྟོང་ཉིད་དེ་ནི་ཚིག་བརྗོད་དང་བློས་བསམ་རུང་སོགས་
མཚན་མ་ལས་འདས་ཤིང་། དམིགས་མཚན་འཇུག་ནུས་དང་དམིགས་མཚན་གྱི་ཡུལ་མིན་པས། འདི་ལ་བཅར་བའི་ཚེ་ལམ་དེ་ཡང་དམིགས་རྩོལ་ཟད་པའི་བློ་འདས་སུ་འཇུག་པའི་ཕྱིར་ལམ་དང་
དེས་ཐོབ་བྱ་ལ་སོགས་པའི་མཚན་མ་མི་དམིགས་པས་མཚན་མེད་དོ། །འབྲས་བུ་ལ་ལྟོས་ནས་སྨོན་པ་མེད་པ་སྟེ། འབྲས་བུ་མཐར་ཐུག་ནི། གཞི་དུས་ཀྱི་སེམས་ཉིད་ལ་བསལ་གཞག་བྲལ་བའི་
ཆ་ཚུལ་མངོན་གྱུར་ཉིད་ཀྱི་ཕྱིར་རང་ལ་ཡོད་པས་གཞན་ལ་མི་སྨོན་ཞེས་པ་ལྟ་བུའོ། །དེ་ལྟར་གསུམ་ག་སེམས་ཉིད་རྟོགས་པའི་སྐད་ཅིག་ལ་ཚང་བ་ནི་ཆོས་འབྱུང་སྟེ། སྐད་ཅིག་རྟོགས་པ་དེ་ཡང་

] \༄༅། །བདེ་ཆེན་དང་སྟོང་པ་ཟུང་འཇུག་ཡིན་དགོས་མོད། འདིའི་རྣམ་ཐར་གསུམ་ནི་སྟོང་པའི་ཆ་ནས་བརྗོད་དེ། རྣམ་ཐར་དང་པོ་སྟོང་ཉིད་ཡིན་པ་ནི་ཤེས་པར་སླ་
༧མོད༑ གཉིས་པ་དང་གསུམ་པ་ཡང་མཚན་མས་སྟོང་པ་དང་། བསྒྲུབ་བྱ་དང་དགག་བྱས་སྟོངས་པའི་དོན་སོགས་ཡིན་པའི་ཕྱིར་ཏེ། དེ་འདྲའི་སྟོང་ཆ་ནི་དོན་དམ་པའི་ལྷ་ཡུམ་དང་ཨེ་ཡིག་དང་
2 ཆོས་འབྱུང་སོགས་ཡིན་ཏེ། ཡུམ་གྱིས་སྲས་སོགས་འབྱིན་པ་བཞིན་འདིས་འཕགས་པ་རྣམས་བསྐྱེད་པས་དེ་སྐྱེད་ཚུལ་ཡུམ་རང་གི་གནས་ཚུལ་ཇི་བཞིན་ནམ་ཕྱོགས་མཐོང་གིས་ཡུམ་གྱི་སྲས་སུ་
བྱེད་པས་དང་། ཨེ་ཡིག་ནི་ཝརྟུ་ལ་སོགས་རྒྱ་ཡིག་མང་པོར་གྲུ་གསུམ་དབུས་སྟོང་གི་ཚུལ་དུ་ཡོད་པ་དང་། འདིར་རྣམ་ཐར་གསུམ་དང་དེ་ཡང་སྟོང་ཉིད་ལས་མ་འདས་སྦྱོར་བའི་དགོངས་པ་དང་
དེ་བཞིན་ཆོས་འབྱུང་ལ་ཡང་ངོ་། །དེ་ཡང་བདེན་དངོས་མེད་པས་སྟོང་པ་ཉིད་དང༌། དབྱིབས་ཁ་དོག་སོགས་དང་བྲལ་བས་མཚན་མ་མེད་པ་དང་། འབྲས་བུ་རང་ལ་རྫོགས་པས་སྨོན་པ་མེད་པ་
༈ སྟེ༑ དེ་ལྟ་བུའི་རྣམ་ཐར་གསུམ་ག་ཡང་སེམས་ཉིད་རྟོགས་པའི་སྐད་ཅིག་ལ་ཚང་བ་ཡིན་ལ། སྤྱིར་སེམས་ཉིད་བདེ་བ་ཆེན་པོ་དང་། བདེ་ཆེན་གྱི་རང་བཞིན་སྟོང་པ་དང༌། སྟོང་པའི་ངོ་བོ་ཡང་

བདེ་བར་བཞུགས་པས་ཐབས་ཤེས་གཅིག་ཏུ་འདྲེས་པའམ་རོ་སྙམ་པ་ཡིན་མོད་ཀྱི། བརྗོད་ཚུལ་ལ་རྣམ་ཐར་གསུམ་ནི་དེའི་ཤེས་རབ་སྟོང་པའི་ཆ་ལས་ཕྱེ་བ་ཞེས་བྱ་སྟེ། རྣམ་ཐར་དང་པོ་སྟོང་ཉིད་
ཞཱི ཡིན་པ་དངོས་སུ་གསལ་ལ། གཉིས་པ་དང་གསུམ་པ་ཡང་མཚན་མ་དང་སྨོན་པས་སྟོངས་པའི་ཆ་ལ་བྱེད་པས་སྟོང་ཉིད་དུ་འདུས་སོ། །སྟོང་ཆ་དེ་དོན་དམ་གྱི་ལྷ་ཡབ་ཡུམ་དང་། རྟེན་བརྟེན་
པས་ཕྱེ་བའི་རྟེན་ཆོས་འབྱུང་དང་། ཡུམ་གྱི་བྷ་ག་དང་ཡི་གེ་ཨེས་མཚོན་པར་གསུངས་པའི་ཕྱིར། འདིར་ཡང་སྟོང་པ་ཉིད་ཨེ་ཡིག་གི་རང་བཞིན་ཏེ།ཨེ་ཡིག་གིས་མཚོན་པའི་རང་བཞིན་ཞེས་
པའོ༑ །ཇི་ལྟར་མཚོན་ན་ཝརྟུ་ལ་སོགས་ཀྱི་ཨེ་ཡིག་གྲུ་གསུམ་ནང་སྟོང་པའི་རྣམ་པར་འབྱུང་བའི་གྲུ་གསུམ་གྱིས་རྣམ་ཐར་གསུམ་དང་སྟོང་པས་སྟོང་ཕྱོགས་མཚོན་ནོ། །དཀྱིལ་འཁོར་བསྐྱེད་པ་
མང་པོར་ཨེ་ཡིག་ཡོངས་སུ་གྱུར་པ་ལས་ཆོས་འབྱུང་བསྒོམ་པར་བཤད་པ་དང་ཆ་འདྲ་ལ། འདིར་སྟོང་ཉིད་རྣམ་ཐར་གསུམ་ལྡན་རང་ཨེ་ཡིག་གི་དོན་དུ་བྱས་ནས། སྟོང་ཉིད་དེ་ཆོས་འབྱུང་དུ་
ཤར་བར་བསྒོམ་གྱི་ཡི་གེ་བསྒོམ་མི་དགོས་ལ།ྋ རང་ལུགས་མཁས་པ་ཕྱི་མ་འགའི་ཟིན་བྲིས་ན་ཆོས་འབྱུང་ཞེས་པ་ནམ་མཁའི་དབྱིངས་ལྟ་བུ་ལས་གཟུགས་སུ་མ་བྱས་ཀྱང་རུང་ཞེས་བཤད་

༄༅། །མོད། དབྱིབས་བསྒོམས་ན་ལེགས་པ་ནི་ཕུར་པ་ས་ལ་བཏབ་པའི་ཤུལ་འདྲ་བར་ཟུར་གསུམ་སྟེང་དང་གཅིག་འོག་ཏུ་ཟུག་པའོ། །ཁ་དོག་ནི་མཐིང་གའམ། ཡང་ན་
ཕྱི་དཀར་ལ་ནང་དམར་བ། དེའི་ནང་དུ་རླུང་དཀྱིལ་ནག་པོ་ཟླ་གམ་སྟེ་སྟེང་ནས་ལྟས་ན་ཟླུམ་པོ་ལ། ངོས་དང་འོག་ནས་ལྟས་ན་ཟླ་གམ་དུ་སྣང་བ། མེ་དཀྱིལ་དམར་པོ་གྲུ་གསུམ། ཆུ་དཀྱིལ་
དཀར་པོ་ཟླུམ་པོ། ས་དཀྱིལ་སེར་པོ་གྲུ་བཞི་རྣམས་སྟེང་ནས་སྟེང་དུ་བརྩེགས་པའི་སྟེང་མ་རྒྱ་ཇེ་ཆུང་། དེའི་སྟེང་དུ་རི་རབ་གྲུ་བཞི་བང་རིམ་བཞི་ལྡན། རིན་པོ་ཆེ་སྣ་བཞི་ལས་གྲུབ་པ་སྟེ་ཁ་དོག་
གི་ཁྱད་པར་ཤར་དཀར། ལྷོ་སེར། ནུབ་དམར། བྱང་ལྗང་བ་དཀྱིལ་འཁོར་ནང་འཁྱམས་དང་མཚུངས་པར་བྱས་ན་ལེགས་སོ། །དེ་ཡང་པ་རྒྱུད་པའི་སྒོམ་རིམ་ལྟར་ན་འབྱུང་བརྩེགས་རི་རབ་
ཞུ་བ་ལས་དཀྱིལ་འཁོར་བསྐྱེད་པ་དང༌། མ་རྒྱུད་པའི་ལྟར་ན་འབྱུང་བརྩེགས་རི་རབ་ཀྱི་སྟེང་དུ་གཞལ་ཡས་ཁང་བསྐྱེད་པ་གཉིས་གང་རུང་ཆོག་ཀྱང༌། མངོན་རྟོགས་དངོས་བསྟན་ཕྱི་མ་ལྟར་
བསྒྲུབ་བྱ་ལ། རི་རབ་ཀྱི་སྟེང་དུ་སྣ་ཚོགས་པདྨ་རི་རབ་ཀྱི་ཁ་ཁྱབ་པའི་འདབ་འཕྲེང་ཟད་མཚམས་སུ་རྡོ་རྗེའི་ར་བ་ཟླུམ་པོར་སྐོར་བའི་སྟེང་དུ་རྡོ་རྗེའི་གུར་ཟླུམ་པོ་ཕུབ་པ་གཉིས་ཁ་སྤྲོད་མཚམས་ཕྱི་267

ལྟས་ལ་བྱིལ་པོར་སོང་བས་རྣམ་དབྱེ་མི་ཕྱེད་པ། ལྷུང་བཟེད་སྦུབ་པ་ལྟར་ལྟོ་བ་ལྡིར་ཞིང༌། ས་མཚམས་ཞུམ་པའི་རྣམ་པ་སྟེ། འགྲེལ་བར་ར་གུར་སྟེང་འོག་ཕྱོགས་ཀུན་ཟླུམ་པོ་ཞེས་གསུངས
པའི་འོག་ནི་ཅུང་ཟད་ཞུམ་པ་ངོས་ལ་དགོངས་པའོ་སྙམ། འདི་ལ་རྡོ་རྗེའི་ས་གཞི་དམིགས་བསལ་མ་བྱུང་བ་ནི་རི་རབ་ཀྱི་སྟེང་ངོས་རྡོ་རྗེ་རིན་པོ་ཆེའི་རང་བཞིན་ཡིན་པས་དེའི་གོ་ཆོད་པ་ལ་དགོངས་པ་
འདྲ་ཞིང་། པདྨའི་ནང་དུ་ར་གུར་འགོད་པ་འདི་རང་ལུགས་མཁས་པ་ཕྱི་རབ་པ་དག་གི་ཟིན་བྲིས་སུ་གསལ་ལ། ཀུན་མཁྱེན་ཆེན་པོའི་མངོན་རྟོགས་དང་འགྲེལ་ཚིག་གི་གོ་རིམ་ཚིག་སྒྲོས་ལས་
ཀྱང་དེ་མཚུངས་ཐོན་པར་སྣང་ལ། བྲིས་རྒྱུན་དུ་པད་འཕྲེང་གི་མཐར་རྡོ་ར་བྲིས་པ་མང་བ་དང་ཆ་གཅིག་ནས་མི་མཐུན་པ་ལྟར་བྱུང་མོད་ཀྱི། སློང་དུས་ལ་རྡོར་ལྟེ་ཡོངས་རྫོགས་གཞལ་མེད་ཀྱིས་
ཁེབས་པ་མིན་ཡང༌། བྲི་དུས་གཞལ་མེད་ཀྱི་ས་ཁོངས་འོག་ནས་རྡོར་ལྟེ་མི་མངོན་པ་ལྟར་རྡོ་ར་དཔངས་ཆེས་མཐོན་པོ་ཡིན་པས། ཕྱི་རོལ་དུ་གཉལ་ན་པད་འཕྲེང་ལས་རིང་དུ་ཐལ་བའི་བར་འགྲོ་
བ་མཚོན་པའི་ལུགས་སུ་བྱས་ཀྱང་རུང་ཙམ་དུ་སྣང་མོད། པད་འཕྲེང་ནང་དུ་བྲིས་ན་སྤྱི་དང་མི་འདྲ་བའི་ཁྱད་པར་ཕྱེད་པར་ནི་ཕན་པར་སྣང་། འོན་ཀྱང་མངོན་འབྲེལ་དག་དགོངས་པ་ཟབ་ཅིང་ཁས་

༄༅། །ལེན་པའི་ཟིན་བྲིས་ཀྱང་དོན་ལས་ཕྱིར་ཕྱོགས་སྲིད་པའི་ཕྱིར། སླར་ཡང་ཅུང་ཟད་བརྟག་དགོས་སོ། །གུར་གྱི་སྟེང་དུ་རྡོ་རྗེ་ཕྱེད་པ་ལྟ་བུའི་ཏོག་ཙམ་འགོད་ལ། ར་
གུར་གྱི་ནང་དུ་འབྲེལ་མཚམས་ཅུང་ཟད་དོད་པར་རྡོ་རྗེའི་བླ་རེ་བྲེས་ཤིང༌། ར་གུར་གྱི་ཕྱིར་དེ་ལ་ཅུང་མ་རེག་ཙམ་པར་རྡོ་རྗེ་མདའི་དྲྭ་བས་ཟླུམ་རིལ་གཡོགས་པ་སྟེ། འོག་མཐའ་པད་འདབ་དང་གེ་
སར་ཕྲེང་བའི་ནང་དུ་ཚུད་དགོས་ལ། མདའ་དྲྭ་ལས་འབར་བའི་མེ་སྣ་ལྔ་པའི་ཕུང་པོར་གྱུར་པས་སྟེང་ལོགས་ཀུན་ནས་བསྐོར་ཞིང་གཏམས་ལ། ར་གུར་བླ་རེ་དྲ་བ་སོགས་ཀྱང་རྡོ་རྗེ་ཁ་དོག་སྣ་
ཚོགས་པ་ཤ་སྟག་གོ །པདྨའི་ལྟེ་བར་སྣ་ཚོགས་རྡོ་རྗེ་རྭ་གསུམ་པ། ཤར་དཀར། ལྷོ་སེར། ནུབ་དམར། བྱང་ལྗང་བ། ལྟེ་བ་མཐིང་ག་གྲུ་བཞི་ལེབ་ཆགས་ཀྱི་སྟེང་དུ་གཞལ་ཡས་ཁང་
གྲུ་བཞི་སྒོ་བཞི་པའི་སྟེང་དུ་རྟ་བབས་བཞི་དང་ལྡན་པའི་ལྟེ་བར་གླང་རྒྱབ་དཀར་གསལ་གྱི་ཚུལ་དུ་ཡོད་པ། རྩ་ཐིག་ནང་གི་རྒྱ་དང་རྨང་ནས་ཏོག་གི་རྩེའི་བར་གྱི་དཔངས་མཉམ་པ། དཔངས་ཀྱི་
ཕྱེད་དུ་འོག་མའི་མདའ་ཡབ་སླེབ་ཅིང༌། འོག་མའི་གཡབ་ཀྱི་གདུང་སྣས་སྟེང་གི་ཐོག་འཕར་མ་གཏེག་པའི་གསུམ་བརྩེགས། ཐོག་བར་མའི་ཚད་སྔ་མའི་ཕྱེད། སྟེང་མ་དེ་ཡི་ཡང་ཕྱེད། རྒྱ་

དེའི་འགྲོས་མཐུན། རྒྱ་ཕུབས་ཏོག་བཅས་དང་ཐོག་སྟེང་མའི་དཔངས་མཉམ་པ་འོག་ཁང་གི་རྩིག་པ་ཕྱི་ནས་དཀར་སེར་དམར་ལྗང་སྔོ་བ། རྩིག་འགྲམ་ཕྱི་སྐོར་དུ་འདོད་པའི་སྣམ་བུ་དམར་པོ་རིག་
མ་བཅུ་དྲུག་ལྟ་བུའི་མཆོད་ལྷ་གནས་པ་རྩིག་པའི་ཁ་ཁྱེར་ལ་རིན་པོ་ཆེའི་ཕ་གུ་སེར་པོ། དེ་ནས་གསེར་གདུང་འདེགས་པའི་བྲེ་འགྱོགས་བྱས་པའི་བར་སྟོང་དུ་དྲྭ་བ་དྲ་ཕྱེད། གསེར་གདུང་གི་སྟེང་
དུ་བྱ་འདབ་བམ་རྒྱ་ཕུབས་ཀྱི་ལྕམ་སྣར་ཤར་བུ་དཀར་པོ་རི་ལ་བ་སྤྱི་བླུགས་ཁ་སྦུབ་པ་ལྟ་བུ། རྩིག་པ་དང་ཐད་མཉམ་པའི་སྟེང་བྱ་འདབ་ལས་གྱེན་དུ་པུ་ཤུའམ་མདའ་ཡབ་དཀར་པོ་པདྨ་ཕྱེད་པའི་
དབྱིབས་ཅན། མདའ་ཡབ་ཀྱི་ཟུར་བཞི་དང་རྟ་བབས་ཀྱི་སྣམ་བུའི་ཟུར་སྟེང་རྣམས་སུ་གདུགས། རྒྱལ་མཚན་བ་དན་སོགས་ཀྱིས་བརྒྱན་པ། རྟ་བབས་བཞིའི་མདའ་ཡབ་ཀྱི་ནང་དུ་པདྨ་ལ་གནས་
པའི་ཆོས་ཀྱི་འཁོར་ལོ། དེའི་སྟེང་དུ་གདུགས། གཡས་གཡོན་དུ་རི་དགས་རུ་རུ་ཟུང་འཁོད་ནས་བལྟ་བ། ནང་གི་ལྷ་སྣམ་ཞེས་སམ་མཐིལ་ཞལ། ཤར་དཀར་ལྷོ་སེར་ནུབ་དམར་བྱང་
ལྗང་༑ ལྟེ་བ་མཐིང་ཁ། དེའི་དབུས་སུ་པདྨའི་སྡོང་པོ་ཐོག་སོ་འོག་མའི་ཕྱེད་དུ་སླེབ་པ་ནས་འདབ་མ་ཁ་དོག་སྣ་ཚོགས་པ་ལྔར་གྱེས་པའི་ལྟེ་བར་ཁྲིའི་ཕྱོགས་བཞི་རེར་སེང་གེ་གཉིས་རེ་སྟེ་བརྒྱད་

| ༄༅། །ཀྱིས་བཏེག་པའི་རིན་པོ་ཆེའི་ཁྲི། པདྨ། ཟླ་ཉི་རྩེགས་པའི་གདན་དང་། འདབ་མ་ལྔ་ལ་མདུན་ནས་གཡས་སྐོར་གྱིས་གྱད་དང་གླང་པོ་ཆེ་རྟ་རྨ་བྱ་ཤང་ཤང་རྣམས་
༨” བརྒྱད་རེས་བཏེག་པའི་རིན་པོ་ཆེའི་ཁྲི་པདྨ་ཟླ་ཉིའི་གདན་བཅས་སོ། །དེ་ནས་བརྟེན་པ་བསྐྱེད་པ་ལ། དང་པོར་རང་གི་སེམས་རྒྱུ་དུས་སོགས་ཏེ། སེམས་ཉིད་བདེ་སྟོང་དབྱེར་མེད་པས་རྡོར་
སེམས༑ རྡོ་རྗེ་སྟོང་པ་དང༌། སེམས་དཔའ་བདེ་བའི་ཡེ་ཤེས་ཀྱི་ངེས་པས་སོ། །བདེ་སྟོང་དེའི་ངོ་ན་རྣམ་པར་རྟོག་པས་དབེན་པའི་ཕྱིར་དུས་གསུམ་ལ་སོགས་པའི་བཀོད་པ་དང་བྲལ་
ལ༑ ཐོག་མཐའ་བར་མའི་རྣམ་པར་རྟོག་པའང་དུས་གསུམ་དང་འབྲེལ་བའི་ཕྱིར་ཐོག་མཐའ་མེད་པ་སྟེ། དུས་ཀྱི་བཀོད་པ་ཐམས་ཅད་དུས་མེད་བདེ་བ་ཆེན་པོའི་ཡེ་ཤེས་ཀྱི་དུས་གཅིག་པུར་དག་པ་
དོན་དམ་དུས་ཀྱི་འཁོར་ལོའང་འདི་ཉིད་ཡིན་པས་སོ། །འོན་ཀྱང་དེ་ཉིད་རང་ཚུགས་ལས་འཁྲུལ་པར་སྣང་བ་ལ་འཁྲུལ་པ་དང་། དེ་སྦྱོང་བ་དང༌། སྦྱངས་པས་དག་པ་ལ་བསམས་ཏེ་གཞི་ལམ་
འབྲས་བུ་ཞེས་དུས་གསུམ་དུ་བཞག་ལ། དུས་གསུམ་པོ་དེར་ཡང་སེམས་ཉིད་རང་གི་གནས་ཚུལ་དག་པར་མཚུངས་པ་ཉིད་དུ་བཞུགས་པས་ཀྱང་དུས་གསུམ་དང་འབྲེལ་བའི་བྱ་བྱེད་རྟོག་ཆོས་ཇི་ང་

སྙེད་པས་གནས་ཚུལ་བསླད་པར་མི་ནུས་པའི་ཕྱིར་ཡང་དེ་ནི་དུས་མེད་དམ་ཐོག་མཐའ་མེད་པའོ། །དེ་ལྟ་ན་རྒྱུ་ལམ་འབྲས་བུའི་རྡོར་སེམས་སུ་བརྗོད་པའང་མི་འཐད་པར་འགྱུར་ཞེ་ན། དེ་ནི་དོན་
ལ་ཐོག་མཐའ་བྲལ་བ་ཉིད་ཀྱང་དེ་ལྟར་མ་རྟོགས་པ་རྟོགས་པའི་ཐབས་སུ་ཐོག་བར་མཐའ་གསུམ་དུ་རྒྱུ་ལམ་འབྲས་གསུམ་གྱི་བརྡའ་དང་ཐ་སྙད་ཀྱིས་དྲང་བའི་བསླད་དུའོ། །དེས་ན་སེམས་ཉིད་རང་
བཞིན་གྱི་འོད་གསལ་བ་ནི་རྒྱུ་དུས་ཀྱི་བླ་མ་རྡོར་སེམས་འོད་གསལ་དེའི་ངོ་ན་ཆོས་ཐམས་ཅད་མངོན་པར་བྱང་ཆུབ་པ་ཉིད་ཀྱིས་སྙིང་རྗེས་དོན་བྱ་བར་འོས་པའི་སེམས་ཅན་དང་།དེའི་གནས་ལོངས་
སྤྱོད་ལ་སོགས་པ་གཏན་མི་སྣང་མོད་ཀྱང་། གནས་ཚུལ་དེ་ལྟར་མ་རྟོགས་པས་སྣང་ཚུལ་འཁྲུལ་པ་དབང་བཙན་གྱིས་སྲིད་པ་ན་འཁོར་ཞིང་སྡུག་བསྔལ་མྱོང་བ་རྣམས་ལ་སྙིང་རྗེའི་འཕྲིན་ལས་མཛད་
པའི་ཕྱིར་འོད་གསལ་ལས་སྙིང་རྗེ་རང་གཟུགས་ཧཱུྃ་ཡིག་ཏུ་ཤར་བ་ནི་ལམ་གྱི་རྡོར་སེམས། དེ་ཡོངས་སུ་གྱུར་པ་ལས་རྡོ་རྗེ་འཆང་དུ་བཞེངས་པ་ནི་འབྲས་བུའི་རྡོར་སེམས་སོ། །མངོན་རྟོགས་སུ་
ལམ་གྱི་རྡོར་སེམས་གསལ་ཁ་མ་མཛད་ཀྱང་ཤུགས་ལ་འཕངས་པར་ངེས། སྤྱིར་རྡོ་རྗེ་སེམས་དཔའ་དང་རྡོ་རྗེ་འཆང་ཞེས་བྱ་བ་སྒྲུབ་ཐབས་སྒོམ་དུས་སོགས་སུ་རྣམ་པ་ཐ་དད་ཀྱང༌། དོན་གྱི་བརྗོད་ ཱ

༄༄ །བྱའི་དམིགས་གཏད་ལ་ཁྱད་པར་མེད་ཅིང༌། རྒྱུད་སྡེ་ལས་ཀྱང་དེ་ལྟར་གསུངས་པ་མང་བ་ལྟར་འདིར་ཡང་ངོ་། །སྐུ་མདོག་ཨིནྡྲ་ནཱི་ལ་བཅག་པའི་འཕྲོ་ལྟར་སྔོ་བ་
བླསྒྲུབ་
ཤི ཞེས་པ་ནི་བཅག་ཁ་དེ་རང་མདོག་ཤིན་ཏུ་གསལ་བ་དཔེར་མཛད་དེ། སེང་གེ་ཞབས་འབྲིང་པའི་སྐྱེས་རབས་ལས། བཅག་པའི་དུང་ལྟར་དཀར་བ་ཡི། །གྲགས་པས་འགྲོ་བ་རྒྱན་པར་བྱས།
ཉེར་ཞེས་པ་ལྟར་རོ། །གཞན་གོ་བར་སླ། འཁོར་སྤྲོ་བ་ལ། གཙོ་བོའི་སྤྱི་བོ་སྐུའི་གནས་ནས་ཨོཾ་ཡིག་དཀར་པོ་སྤྲོས་པ་གྱད་ཀྱི་ཁྲི་ལ་གནས་པའི་སྐད་ཅིག་རྣམ་སྣང་ཡབ་ཡུམ་དུ་གྱུར་པ་དང༌། དེ་
གཅིག་བཞིན་སྙིང་ག་ཐུགས་ཀྱི་གནས་ནས་ཧཱུཾ། ལྟེ་བ་ཡོན་ཏན་གྱི་གནས་ནས་ཏྲཾ། མགྲིན་པ་གསུང་གི་གནས་ནས་ཧྲཱིཿ༔ གསང་བ་ཕྲིན་ལས་ཀྱི་གནས་ནས་ཨཱཿ ཡིག་རྣམས་ཐོལ་སྐྱེས་སུ་སྔོ་སེར་དམར་
ལྗང་འཐོན་ཏེ་གཡས་སྐོར་གྱི་རིམ་པས་ཁྲི་སོ་སོར་འཁོད་པ་མི་བསྐྱོད་པ་སོགས་སུ་གྱུར་པ་མོས། འདིའི་ཡབ་རྣམས་འཁོར་ལོ་དང་འཁོར་ལོའི་དྲིལ་བུ་འཛིན་པ་སོགས་རིགས་ལྔ་སྤྱི་ལྟར་མི་བྱ་བར་
༈ རྡོར་དྲིལ་འཛིན་པ་ཤ་སྟག་སྟེ། དེ་ལ་འཁོར་ལོ་དང་དེའི་དྲིལ་བུ་འཛིན་པ་སོགས་ནི་རང་རིགས་ཀྱི་དབང་ཕྱུག་ཏུ་སྟོན་པ་ཙམ་ཡིན་ལ། ཕྱག་མཚན་གཙོ་བོ་དང་མཚུངས་པར་བྱས་པ་ནི། རང་

རིགས་སོ་སོའི་དབང་ཕྱུག་ཡིན་པ་གཞིར་གཞག་ལ། ལྔ་ཀ་གཙོ་བོ་ཉིད་ཀྱི་རྣམ་རོལ་དང་། རིགས་ལྔ་གསང་ཆེན་དྲུག་པའི་རིགས་སུ་འདུ་བའི་མཚོན་པའོ།།གནས་གསུམ་བྱིན་རློབ་ལ་ལྷ་དྲུག་
ཀའི་གནས་གསུམ་འབྲུ་གསུམ་དཀར་དམར་མཐིང་བ་རེ་སྟེ་ལྷ་སོ་སོའི་ཡི་གེ་གསུམ་ག་ལས་འོད་ཟེར་རང་མདོག་རིང་དུ་འཕྲོས་པས། འོག་མིན་གྱི་ཞིང་ནས་རིགས་དྲུག་བླ་མའི་དཀྱིལ་འཁོར་ཆོས་
འབྱུང་ནས་བརྩམས་རྟེན་བརྟེན་པ་ཡོངས་སུ་རྫོགས་པ་ལ་དཔའ་བོ་རྣལ་འབྱོར་མ་ཆོས་སྐྱོང་སྲུང་མའི་ཚོགས་ཀྱི་མཐའ་བརྟེན་པའི་ཚུལ་གྱིས་མདུན་སྟེང་གི་ནམ་མཁར་བྱོན་པར་བསམས་ནས་ཡི་གེ་
བཞི་བརྗོད་ཅིང་། རང་དཀྱིལ་འཁོར་དུ་གསལ་བ་ལ་ཐིམ་པར་བསམ། དེ་ལ་ཛཿ ཞེས་བརྗོད་པ་ན་ཡེ་ཤེས་པ་དབྱིངས་ནས་བཞེངས། ཧཱུཾ་ཞེས་བརྗོད་པས་དམ་ཚིག་པའི་སྤྱི་བོར་བྱོན། བཾ་ཡིག་
གིས་ཆུ་ལ་ཆུ་ལྟར་འདྲེས། ཧོཿ ཞེས་པས་དགྱེས་པས་ནམ་ཡང་མི་འབྲལ་བར་རོ་གཅིག་ཏུ་གྱུར་པར་བསམ་ཞེས་གསུངས་པ་མང་བ་ལྟར་འདིར་ཡང་རུང་བས་ཧཱུཾ་གི་དུས་དམ་ཚིག་གི་དཀྱིལ་འཁོར་
གྱི་སྟེང་དུ་ཡེ་ཤེས་ཀྱི་དཀྱིལ་འཁོར་བྱོན་པ་དང་། བཾ་གྱི་དུས་ཡེ་ཤེས་པའི་འཁོར་ལོའི་གཙོ་བོ་ནི་དམ་འཁོར་གྱི་གཙོ་བོ་ལ་ཐིམ་པ་སོགས་ནས། གཞལ་ཡས་ཁང་ནི་ཁང་པ་དང་། མེ་རི་ནི་དེ་ཉིད་

།ལ་ཐིམ་པ་སོགས་རང་ཉིད་རང་འདྲ་ལ་ཐིམ་པར་མོས་དགོས་ཤིང་། སྤྱན་འདྲེན་གྱི་དམིགས་པའི་ཁྱད་པར་རང་འོད་སྤྲོས་པས་སངས་རྒྱས་རྣམས་ཆོས་སྐུ་གཅིག་པར་
༄༅།བླསྒྲུབ་
ཤི བཞུགས་པ་འོད་ཀྱིས་བསྐལ་ནས་དཀྱིལ་འཁོར་གྱི་རྣམ་པར་བཞེངས་ཏེ་བྱོན་པ་དང༌། འོག་མིན་ལོངས་སྐུའི་ཞིང་ནས་དཀྱིལ་འཁོར་དེ་འདྲ་བ་རང་བཞིན་གྱིས་བཞུགས་པ་ལས་མར་མེ་མཆེད་ཚུལ་
གྱིས་བྱོན་པ་དང༌། སྤྲལ་སྐུའི་ཞིང་ཀུན་ནས་ཐུན་མོང་དང་ཐུན་མོང་མ་ཡིན་པའི་སངས་རྒྱས་རེ་རེ་བཞིན་དཀྱིལ་འཁོར་དེ་འདྲ་བ་རེ་རེའི་རྣམ་པར་ས་གསུམ་གང་བར་བྱོན་པ་མདུན་མཁར་གཅིག་ཏུ་
ཉེར་
གཉིས་ང་ནས་དམ་ཚིག་པ་ལ་ཐིམ་པར་མོས་པ་སྟེ། སྐུ་གསུམ་གྱི་ཞིང་ནས་སྤྱན་འདྲེན་པའི་བཀོད་པ་སོ་སོ་ཡིན་པས་དེ་དག་གང་མོས་སུ་བྱའོ། །དེ་ནི་བདག་བསྐྱེད་སྒྲུབ་པའོ། །མདུན་བསྐྱེད་ནི་
མདུན་གྱི་ནམ་མཁར་སྟོང་པ་ཉིད་ཨེ་ཡིག་གི་ཞེས་པ་ནས་ཡེ་ཤེས་སེམས་དཔའ་བསྟིམ་པའི་བར་སྔར་བཞིན་ཏེ། མདུན་བསྐྱེད་དམ་ཚིག་གི་རྟེན་བརྟེན་པ་ཡང་རང་གི་སེམས་སྣང་ལས་ཤར་བར་
སྒྲུབ་ཕྱིར་སྟོང་པ་ཉིད་ཨེ་ཡིག་སོགས་ནི་གོང་བཤད་བཞིན་སེམས་ཉིད་སྟོང་པ་རྣམ་ཐར་གསུམ་ལྡན་ལ་བྱ་བས་དེ་ངོས་བཟུང་ནས། དེ་ཉིད་ཆོས་འབྱུང་དུ་སྣང་བ་སོགས་སོ། །འོན་ཀྱང་ཡེ་ཤེས་

སེམས་དཔའ་བསྟིམ་པར་རྒྱས་འདོད་མཆོད་ཆོག་སྤྱི་བཞིན། འགྲོ་མགོན་ཐུགས་རྗེ་ནས་བརྩམས་སྤྱན་འདྲེན་བསྲེ་དབང༌། ཞལ་བསིལ། ཞབས་བསིལ། བཞུགས་གསོལ་རྣམས་རྫོགས་པའི་
བར་ཏེ། སྤྱན་འདྲེན་ཚིག་དང་འོད་ཀྱིས་བསྐུལ་བས་མདུན་མཁར་བྱོན། རྒྱ་བཞིས་དམ་ཡེ་བསྲེས། མདུན་བསྐྱེད་ལྷ་དྲུག་གི་ཐུགས་ཀའི་ས་བོན་གྱིས་དབང་ལྷ་རྣམ་སྣང་ལ་སོགས་པ་རྡོ་རྗེ་འཆང་
རིགས་ལྔའི་རྣམ་པ་ཡུམ་བཅས་སུ་སྤྱན་དྲངས་པ་མདུན་བསྐྱེད་ཀྱི་ནམ་མཁར་བྱོན་པ་ལ། དབང་བསྐུར་དུ་གསོལ་ཞེས་གསོལ་བ་བཏབ་པས་རྣམ་སྣང་སོགས་ལྔ་པོས་དབང་བསྐུར་བའི་དགོངས་པ་
མཛད༑ ཡུམ་ལྔས་རང་འདྲ་ལྔ་སྤྲོས་ཏེ་རིན་པོ་ཆེའི་བུམ་པ་ཡེ་ཤེས་ལྔའི་ཆུ་རྒྱུན་ཐུན་མོང་དུ་གང་བ་འཛིན་པས་དང་པོར་གཙོ་བོ་དང་། དེ་ནས་ལྷ་ལྔ་ལ་གཡས་འགྲོས་སུ་དབང་བསྐུར། དེ་ཚེ་
སྤྲུལ་གཞི་ཡབ་ཡུམ་སོ་སོའི་ནང་གི་སྐྱེ་མཆེད་དྲུག་བྱང་ཆུབ་སེམས་དཔའི་རྣམ་པར་ཤར་བ་སྐུ་ལས་ཚུར་འཐོན་ཏེ་བཀྲ་ཤིས་བརྗོད་ཅིང༌། ཕྱི་ཡི་སྐྱེ་མཆེད་དྲུག་གཤེགས་མར་བཞེངས་པས་མཆོད་པ་
འབུལ༑ ལས་དབང་བྱ་བ་དང་བཅས་པ་ལས་ཁྲོ་བོ་ཁྲོ་མོ་འཕྲོས་པས་བགེགས་བསྐྲོད་པར་བསམ། མཐར་རིགས་བདག་གིས་དབུ་བརྒྱན་པ་ལ་དབང་ལྷ་རྣམས་ཐིམ་པར་མོས། རིགས་བདག་

།རྡོར་སེམས་ཡབ་རྐྱང་རྡོ་རྗེ་ཐུགས་ཀར་འཛིན་ཅིང་དྲིལ་བུ་དཀུར་བརྟེན་པས་རྒྱས་བཏབ། དེ་ཡང་བདེ་མཆོག་སོགས་སུ་ཡང་རྒྱུའི་ཧེ་རུ་ཀ་དཀར་པོར་བྱེད་པ་ལྟར་རྡོར་ཎྜh |༄༅།བླསྒྲུབ་
ཤི སེམས་དཀར་པོ་ཡང་རྒྱུའི་རྡོ་རྗེ་འཆང་བ་ཡིན་པས་འབྲས་བུ་ལ་རྒྱུའི་རྒྱས་བཏབ་བོ། །དེ་ནས་རང་གི་སྙིང་གའི་ཧཱུཾ་ལས་ལྷ་མོ་ཁ་དོག་སྣ་ཚོགས་པ་གཡས་སུ་འཁྱིལ་བའི་དུང་ལ་སོགས་པ་རིན་པོ་
ཆེའི་སྣོད་དུ་འོ་རྒྱུན་དང་སྦྲུལ་སྙིང་ལ་སོགས་པ་དྲི་བཟང་པོའི་ཆུ་ལྷ་རྫས་ཀྱི་རང་བཞིན་ཅན་ཐོགས་པས་ཚིག་དང་བསྟུན་ནས་མདུན་བསྐྱེད་ལ་ཞལ་བསིལ། ཞབས་བསིལ་རིམ་པར་འབུལ་བར་ཉེར་
གསུམ་བསམ༑ བཞུགས་གསོལ་ཡང་བདག་ཉིད་ལྷའི་ང་རྒྱལ་ལ་གནས་པའི་རམ་འདེགས་ལྷ་མོ་དེ་རྣམས་ཀྱིས་བྱེད་པར་བསམ་སྟེ། འདི་ནི་རང་གི་འདོད་དོན་མ་གྲུབ་བར་དུ་དམ་ཡེ་དབྱེར་མེད་ཀྱིས་
བཞུགས་པར་གསོལ་བ་འདེབས་པའོ། །བསྡུས་པར་ནི། སྟེང་གི་ནམ་མཁར་ཕེ། ཛཿ ཧཱུཾ་བཾ་ཧོཿ དམ་ཚིག་པ་དང་གཉིས་སུ་མེད་པར་གྱུར། ཐུགས་ཀའི་འོད་ཟེར་གྱིས་དབང་གི་ལྷ་ཚོགས་ཞེས་
ནས་དབུ་བརྒྱན་པར་གྱུར་ཞེས་པའི་བར་གྱིས་ཀྱང་འཐུས་དེ་ནས་སངས་རྒྱས་ཐམས་ཅད་འདུས་པའི་སྐུ་ནས་རྡོ་རྗེ་ཅན་ཞབས་པད་ལ་འདུད་བར་རམ། བླ་མ་རྣམས་ལ་ཕྱག་འཚལ་ལོའི་བར་འདོན་པ་

གང་རུང་ལ། དམིགས་པ་བདག་བསྐྱེད་ལས། ངོ་བོ་ལྷའི་ངེས་པ་ལ་རྣམ་པ་རབ་བྱུང་མི་མཆོག་ལྷ་དབང་སོགས་ཀྱི་ཆ་བྱེད་ཞིང་རྡུལ་གྲངས་མཉམ་དུ་དམིགས་པས་དང་། སྔར་སྤྲོས་ལྷ་མོའི་
ཚོགས་བཅས་ཀྱིས་ཀྱང་ཕྱག་བྱེད་པར་དམིགས། དངོས་ཕྱག་བྱེད་པ་ནི་མི་དགོས་ཏེ་དེ་ལྟར་བྱས་ན་བདག་བསྐྱེད་ཀྱི་ང་རྒྱལ་ལས་གཡེལ་སྲིད་ཅིང་། འདིར་བདག་མདུན་གལ་ཆེ་མཉམ་ཡིན་པས་
།མཐར་ལྷ་མོ་དང་བཅས་པའི་ཕྱག་བྱེད་པོ་རྣམས་རང་ལ་བསྟིམ་རྗེས། མཎྜལ་འབུལ་ཏེ་དེ་ལ་རིན་པོ་ཆེའི་གཞི་མ་ནས་ཐ་ན་ཞལ་བ་གཙང་མའི་བར་གང་རུང་ལེགས་པར་ཕྱིས་དྲི་བཟང་གི་
ཆུས་བྱུགས་ནས་ཚོམ་བུ་འགོད་པ་དང་ཚིག་བརྗོད་པ་བསྟུན་ནས་འབུལ་ཏེ་ཕལ་ཆེར་ཚོམ་བུ་ཉེར་གསུམ་མ་ལྟར་སྒྲུབ་ལ། དམིགས་པ་མཎྜལ་འབུལ་ཚུལ་གཞན་དུ་བཤད་པ་ལྟར་གྱི་ཞིང་བཀོད་
འབྱོར་པ་ཕུན་སུམ་ཚོགས་པར་དམིགས། ཚོམ་བུ་འགོད་པའི་བྱ་བ་མ་གྲུབ་ཚུན་རང་ཉིད་གནས་ས་གླིང་བཞི་པའི་འཇིག་རྟེན་གྱི་ཆ་འདི་ལ་དམིགས་ནས་ཚང་ཞིང་ཡིད་དུ་འོང་བ་ཞེས་པ་ཙམ་ན་
ཕྱོགས་བཅུ་ནམ་མཁའི་མཐའ་བར་གྱི་འཇིག་རྟེན་ཁམས་ཀྱང་འདིར་བསྒོམ་པ་དེ་འདྲའི་བཀོད་པ་ཅན་དུ་དམིགས་ནས་འབུལ། དེ་ཡང་ཁྲིད་ཡིག་ཏུ་ཕྱག་འཚལ་གོང་མཎྜལ་འབུལ་བ་བྱུང་ཡང་ཞལ་

oi | ༄༅། ། གདམས་སུ་ཕྱག་གི་རྗེས་མཎྜལ་གསུངས་པ་ཉིད་གོ་རིམ་ལེགས་ཏེ་མཆོད་འགོ་མཎྜལ་གྱིས་འདྲེན་པས་སོ། །ཡང་མཎྜལ་གྱི་གཞི་ལ་ཚོམ་བུ་བཀོད་པ་མདུན་དུ་བཤམ་
༨པ་ཙམ་ལས་འབུལ་ཚིག་མི་འདོན་པར་རྣམ་ལྔ་མན་གྱི་མཆོད་ཚོགས་ཐམས་ཅད་མཎྜལ་གྱི་གཞི་དེ་ལ་འཆར་བའི་དམིགས་རྟེན་དུ་འཛིན་པའང་རུང་བ་ནི་ཡིན་ཏེ། རྣམ་ལྔའི་མཆོད་སྐབས་མཎྜལ་གྱི་
གཞི་ཚོམ་བུར་བཅས་པའི་འཇིག་རྟེན་ཁམས་ཁྱད་པར་ཅན་དུ་སོང་བ་ལ་མེ་ཏོག་བདུག་པ་སོགས་སྣང་བ་ལྟ་བུ་དང་། ནམ་མཁའ་ཉི་ཟླ་སོགས་ཀྱང་མནྜལ་གཞིའི་བཀོད་པ་དེ་ལ་དམིགས་པ་ནས་རིག་
མ་བཅུ་དྲུག་སོགས་ཀྱང་འཇིག་རྟེན་དེ་ཉིད་དུ་འཆར་བ་སོགས་ཏེ། དམིགས་རྒྱ་ཆེ་ན་འཇིག་རྟེན་གཅིག་ཏུ་གང་འཆར་བ་དེ་ལྟར་ཐམས་ཅད་ལ་འཆར་བར་དམིགས་སོ། །ཕྱི་མ་འདི་ལྟར་བྱེད་ན་ཚོམ་
བུ་འགོད་དུས་སྔགས་འདོན་པ་སོགས་མཎྜལ་གྱི་ཆོ་ག་རྒྱ་འགྱུར་འགའ་ལས་འབྱུང་བ་ལྟར་སླངས་ན་ལེགས་སམ་སྙམ་ལ། གཞན་དུ་ཚོམ་བུ་འགོད་ཚིག་མི་འདོན་ཕྱིར་ཚོམ་ཚན་བདུན་ཙམ་རེ་བཀོད་
ཪེ
པས་ཆོག་གོ །དང་པོར་མཎྜལ་ཕུལ་ཟིན་བྱས་རིགས་ལ།ྋ སླར་མཆོད་ཚིག་དུས་ཀྱི་དམིགས་རྟེན་མཎྜལ་གྱི་གཞི་དེ་ལ་བྱེད་པའི་ངེས་པ་མེད་དེ་བླ་སྒྲུབ་བྱིན་སྙེའི་སྐབས་ལས་ཀྱང་ཤེས་སོ། །

མཎྜལ་ལོགས་སུ་འབུལ་ན། དེ་རྗེས་པདྨོ་ཨུཏྤལ་ཞེས་པ་ནས། དེ་ཁོ་ན་ཉིད་མཆོད་བར་གྱི་མཆོད་པ་ལྟ་བུ་འདོན། དེ་རྗེས་བདག་དང་མཁའ་མཉམ་འགྲོ་བ་མ་ལུས་པས་སོགས་ཀྱིས་བཤགས་
པ༑ སྐྱེས་མཆོག་རིན་ཆེན་སོགས་ཡི་རང་། མོས་པའི་བྱེ་བྲག་སོགས་ཆོས་འཁོར་བསྐོར་བར་བསྐུལ་བ། ཆོས་སྐུ་སྤྲོས་པ་སོགས་ཀྱི་མི་འདའ་བར་གསོལ་འདེབས། འདིའི་བཞུགས་པར་
གསོལ་བ་འདེབས་ནས། །དགེ་བ་འདི་ཡིས་མཁའ་མཉམ་སེམས་ཅན་གྱི་ནས་ཐོབ་པར་ཤོག་གི་བར་བསྔོ་བ་བྱ། དེ་དག་བར་གྱི་སོ་སོ་ཐར་དང་ཞེས་སོགས་ཤོ་ལོ་ཀ་འགའ་རེ་བཞག་པས་ཆོག་ལ་
བཏོན་ཀྱང་འགལ་བ་མེད། ཡང་ན་བཤགས་པ་ནས་བསྔོ་བའི་བར་ཡན་ལག་བདུན་པ་འབྲིང་པོའི་ཐོག་མེད་དུས་ནས་བརྩམས་བརྗོད་ཀྱང་རུང༌། དེ་རྗེས་བསྟོད་པ་སྐ་ལ་ཚད་མེད་ནས། དཔལ་
ལྡན་བླ་མ་ལའོ་བར་ལེ་ཚན་ལྷུ་ཕྲལ་ཡོངས་སམ་རེ་སྐོར་གྱིས་འདོན། བསྡུ་ན་སངས་རྒྱས་ཐམས་ཅད་འདུས་པའི་སྐུ་ཞེས་ཤོ་ལོ་ཀ་གཅིག་གིས་ཕྱག་འཚལ། རྣམ་ལྔ་འདོད་ཡོན་ལྔ། རིག་མ་བཅུ་
དྲུག་རྣམས་ཀྱི་སྔགས་མཆོད། དེ་ཁོ་ན་ཉིད་མཆོད་ལ་ཨེ་མ་ཧོ་སོགས་འདོན་ནམ་མཉམ་བཞག་གང་འོས།ྋ ཡང་ན་མཆོད་སྔགས་ཚབ་ཏུ་ཡན་ལག་བརྒྱད་ལྡན་མ་ལྟ་བུ་བརྗོད་ཀྱང་ལེགས་

༄༅། །ཏེ། དེར་རོལ་མོ་ཡན་ཕྱི་མཆོད། དབང་པོ་ཚིམ་བྱེད་སོགས་ནང་མཆོད། ཞིང་སྐྱེས་སྔགས་སྐྱེས་སོགས་གསང་མཆོད། ཟབ་ཞི་སྤྲོས་བྲལ་དེ་ཁོ་ན་ཉིད་ཀྱི་མཆོད་
བླསྒྲུབ་
ཤི པ་ཡིན་པས་མཆོད་བཞི་ཚང་ལ། འདི་ཡི་རོལ་མོ་ཡན་འཇིག་རྟེན་ན་གང་ཞིག་མཆིས་པ་དེ་ལ་རང་གིས་བསམ་པ་ཙམ་གྱིས་བཟང་ཞིང་མང་བར་འཕེལ་ལ། རང་གིས་སྤྲུལ་པས་ཀྱང་འཇིག་རྟེན་
ཁམས་ཀུན་གང་བ་དང་འདོད་ཡོན་ལྔར་འཇིག་རྟེན་གྱི་འདོད་པ་ལྔའི་དྭངས་བཅུད་འདོད་ཡོན་གྱི་ལྷ་མོ་རྫས་དེ་དེ་ཐོགས་པར་གྱུར་ཅིང་། རང་གིས་ཀྱང་དེ་འདྲ་སྤྲུལ་པ་དང་།འཇིག་རྟེན་གྱི་འདོད་པ་
ཉེ
ཪ་
ལྔ་དང་བསམ་གཏན་གྱི་བདེ་བ་གཅིག་ཏུ་འདུས་པའི་དྭངས་བཅུད་ལས་ཞིང་སྐྱེས་ལ་སོགས་པ་ལྟ་བུའི་རིག་མ་སྣང་ཞིང་རང་གིས་ཀྱང་དེ་ལྟར་སྤྲོས་ནས་མཆོད་པ་དང༌། དེ་བཞིན་དུ་བྱང་ཆུབ་སེམས་
དཔའ་རྣམས་ཀྱི་ཞིང་གི་རྒྱན་གྱི་མེ་ཏོག་སོགས་དང༌། འདོད་ཡོན་གྱི་དྭངས་མ་དང་། བདེ་བའི་ཕུལ་ལས་མཆོད་རྫས་མཆོད་ལྷ་དེ་རྣམས་ཤར་བས་ཀྱང་མཆོད་པར་མོས་པ་སོགས་ཏེ། འདི་འདྲ་
བ་གོང་དུ་ཁྲིགས་ཀ་བཤད་པ་དེ་དག་ལའང་སྦྱོར་ཞིང་། སྐབས་གཞན་དུའང་ཅི་འབྱོར་དུ་སྦྱར་བས་ལེགས་པར་འགྱུར་རོ། །དེ་རྗེས་བཤགས་པ་ནས་བསྔོ་བའི་བར་གོང་བཞིན། མགོན་པོ་ཁྱོད་

ཀྱི་ལྟ་བུས་བསྟོད་པའོ། །ཤིན་ཏུ་བསྡུས་པ་ལ། མཎྜལ། ཡན་ལག་བདུན་པ་དང༌། བསྟོད་པས་བསྟོད་པ་ཡིན་ནོ། །ཞེས་འགྲེལ་པར་གསུངས་སོ། །དེ་ནས་དབང་ལེན་པ་ལ། བསྐྱེད་
རིམ་ལ་ཅུང་ཟད་གོམས་པ་དང་། མོས་པ་བརྟན་པོ་ཡོད་པའི་རྣལ་འབྱོར་པ་ཀུན་སྤངས་ཀྱིས་དབང་ཆས་དངོས་བཤམ་སོགས་མེད་པར་བདག་འཇུག་ལེན་པས་དེའི་དབང་དུ་བྱས་ན། དམིགས་པ་
ཙམ་གྱི་སྒོ་ནས་ཇི་ལྟར་བལྟམས་པའི་ཁྲུས་བྱས། བགེགས་བསྐྲོད་མི་དགོས། འཇུག་པའི་མཎྜལ་ནས་བཏང་རག་མཎྜལ་བར་གྱི་སྤྱི་ལྟར་སྒྲུབ། དེ་ལ་དབང་ཞུ་མཁན། བདག་བསྐྱེད་གཙོ་བོ་
ལས་བདག་ཉིད་ཐ་མལ་པའི་ལུས་ཆ་བྱད་གང་ཡིན་དེ་ཇི་ལྟ་བ་ཞིག་ཐོན་པ་དེས་བྱེད་ལ། ཞུ་ཡུལ་རྩ་བའི་བླ་མ་མདུན་བསྐྱེད་དཀྱིལ་འཁོར་གྱི་གཙོ་བོར་བཞུགས་པ་ལ་དཀྱིལ་འཁོར་གཙོ་བོ་དེའི་
ཐུགས་ཀ་ནས་ལས་ཀྱི་རྡོ་རྗེ་འཆང་གཙོ་བོ་ཡབ་རྐྱང་ཇི་ལྟ་བ་ཞིག་བྱོན་པས་ཁྲུས་ཆུས་འཁྲུད་པ། མིག་དར་བཅིང༌། དཀྲོལ། ཡེ་ཤེས་བབས་རྗེས་སྤྱི་བོར་རྡོ་རྗེ་འཇོག་པ། སེམས་བསྐྱེད་ལ་རྡོ་
རྗེའི་རྒྱས་བཏབ། མེ་ཏོག་བཅིང་བ། སློབ་དཔོན་དབང་གི་རྡོར་དྲིལ་དང་རིག་མ་གཏོད་པ་སོགས་མཛད་ཅིང་། རིག་དབང་ལྔ་པོ་གནས་སྐབས་དེ་ཁར་གཙོ་བོའི་ཡུམ་གྱིས་སྤྲོས་པའམ། གཙོ་

།བོ་ཉིད་ཀྱི་ཁམས་ལྔ་ལས་ཤར་བའི་ཡུམ་རྣམས་ཀྱིས་མཛད་ཅིང༌། སྐྱེ་མཆེད་བཅུ་གཉིས་ལས་ཤར་བའི་སེམས་དཔའ་སེམས་མ་རྣམས་ཀྱིས་ཀྱང་ཤིས་པ་བརྗོད་ཅིང་༄༅།
མཆོད༑ ལས་དབང་གི་ཁྲོ་བོ་ཁྲོ་མོས་བགེགས་བསྐྲོད་པར་བསམ། གསང་དབང་ནི་བདག་ཉིད་ཀྱིས་ཡབ་ཡུམ་གྱི་མཁའ་གསང་ནས་མྱང་ལ། དབང་དུས་ཀྱི་ལྷ་བསྐྱེད་མཉམ་སྦྱོར་སོགས་ཀྱང་
བདག་བསྐྱེད་ལས་བྱེ་བའི་ལུས་དེ་ཉིད་ཀྱིས་སྒྲུབ། བཏང་རག་རྗེས་ནས་སྤྲོས་པའི་ལུས་དེ་ལྷའི་རྣམ་པ་ཉིད་ཀྱི་བདག་བསྐྱེད་ཀྱི་འཁོར་ལོའི་གཙོ་བོ་ལ་བསྡུ། ལས་ཀྱི་ཧེ་རུ་ཀ་བླ་མ་ལ་ཕར་བསྟིམ་
༣ མོ༑ །ཡང་སྤྲོ་ན་དབང་ཆས་སྒྲིག་ཅིང་ཚིག་བསྟན་གྱི་ལེན་འཇོག་སོགས་ཀྱང་བྱེད་པས། དེ་ཚེ་མདུན་བསྐྱེད་རྗེས་སུ་བུམ་བསྐྱེད་སྤྱི་འགྲོ་ལྟར་བྱེད། འོན་ཀྱང་ཐུན་གཅིག་ཙམ་ལ་མ་གཏོགས་མི་
དགོས༑ དེ་ལྟར་གྱི་ཚེ་ན་ཡང་མདུན་བསྐྱེད་ནི་ཡིད་དཀྱིལ་རང་དུ་བྱས་ན་ལེགས་སོ། །ད་ནས་མདུན་གྱི་བླ་མའི་དཀྱིལ་འཁོར་ལ་དམིགས་པའི་གསོལ་འདེབས་གདུང་ཤུགས་དྲག་པོས། རྗེ་
དམིགས་མེད་ཐུགས་རྗེས་གང་འདུལ་ཞེས་སོགས་ཀྱི་གསོལ་འདེབས་དང༌། སེམས་ཅན་རེ་རེའི་མདུན་དུ་སོགས་ཀྱིས་འདོད་པའི་དངོས་གྲུབ་ཞུས་ནས་མདུན་བསྐྱེད་འཁོར་ལོ་བདག་བསྐྱེད་ལ་

སྟིམས་ཏེ། དེ་ཡང་གཙོ་འཁོར་གཞལ་ཡས་ཁང་སོགས་སོ་སོ་དེ་ཉིད་ལ་སྟིམ་ནས་བདག་བསྐྱེད་ཀྱི་འཁོར་ལོ་ལ་གསལ་སྣང་ཐོན་ཐོན་རྩེ་གཅིག་ཏུ་བསྒོམ་པར་བྱའོ། །དེ་ནས་བཟླས་པ་ནི། གཙོ་
བོའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུཾ་ཡིག་མཐིང་ག་ཡེ་ཤེས་ལྔའི་བདག་ཉིད་ཅན་དམིགས་ནས་ཧཱུྃ་དེ་འོད་འབར་ཞིང་རང་སྒྲ་བཛྲ་གུ་རུའི་སྔགས་སུ་འཆར་བ་དང་ཧཱུཾ་ཡིག་གི་འོད་ཟེར་སྤྲོ་
་ལ་དམིགས་ནས་བཟླ་བའམ། ཡང་ན་ཧཱུཾ་གི་མཐའ་མར་བཛྲ་གུ་རུའི་སྔགས་འཕྲེང་མཐིང་ག་ཟླུམ་པོར་གཡས་སུ་འཁོར་བ་ལ་དམིགས་ནས་ཐུན་རེར་བཟླས་པ་ཁྲི་ཕྲག་ཕྱེད་རེ་ཙམ་བསྒྲུབ་པར་བྱ་
ལ༑ སྤྲོ་བསྡུའི་དམིགས་པར་ས་བོན་སྔགས་འཕྲེང་དང་བཅས་པ་ལས་འོད་ཟེར་སྣ་ལྔ་འཕྲོས། ཞིང་རབ་འབྱམས་ན་རྒྱལ་བ་སྲས་བཅས་བླ་མ་རྡོ་རྗེ་འཆང་གི་དཀྱིལ་འཁོར་དུ་བཞུགས་པ་ལ་ཕྱི་ནང་
གསང་མཆོད་ཀྱིས་མཆོད་ནས་དེ་རྣམས་ཀྱི་རྡོ་རྗེ་བཞིའི་བྱིན་རླབས་ཐམས་ཅད་འོད་ལྔའི་རྣམ་པར་སྤྱན་དྲངས་ཏེ་བདག་ལ་ཐིམ་པས་བདག་ཉིད་བླ་མ་སྐུ་བཞིའི་གོ་འཕང་མཆོག་གྲུབ་པར་མོས། ཡང་
འོད་ཟེར་གྱིས་སྣོད་བཅུད་ཀྱི་ཉེས་ཚོགས་སྡིག་སྒྲིབ། དངོས་པོར་འཛིན་པ་དང་བཅས་པ་སྦྱངས་ནས། སྣོད་བཅུད་རང་གིས་བསྒོམས་པ་ཇི་ལྟ་བའི་དཀྱིལ་འཁོར་གྱི་འཁོར་ལོ་བསམ་འདས་སུ་༔

#| ༄༅། །བསྒྱུར། འོད་ཟེར་ཚུར་འདུས་ཏེ་རང་ལ་ཐིམ་མོས་བདག་དོན་གཞན་དོན་གྱི་སྤྲོ་བསྡུ་ཡང་ཡང་བྱ་ཞིང་། དང་པོར་ཐུགས་ཀའི་ས་བོན་ནམ་སྔགས་འཕྲེང་ལས་རང་སྒྲ་
༨ ཐོན་པ་གཙོ་བོའི་ཞལ་དང་། དེ་ལས་བྲག་ཆ་འཁོར་བ་ལྟར་སྐུའི་ཆ་ཤས་སྤུ་ཁུང་སོགས་ཀུན་ནས་དང༌། རིགས་ལྔ་དང༌། རྟེན་དཀྱིལ་འཁོར་གྱི་ཆ་ནས་སྣོད་བཅུད་དཀྱིལ་འཁོར་དུ་གསལ་བ་
དང་སངས་རྒྱས་སྲས་བཅས་དཀྱིལ་འཁོར་གྱི་བཀོད་པས་རབ་འབྱམས་ཞིང་བཞུགས་སོགས་ལས་ཀྱང་སྔགས་སྒྲ་འཆར་ཞིང་། བདག་བསྐྱེད་དཀྱིལ་འཁོར་སྟེང་གི་ཆར་རྩ་བརྒྱུད་དང་རིས་མེད་བླ་
མ་དཀྱིལ་འཁོར་དང་ཐད་མཉམ་ཡི་དམ། དམའ་བར་དཔའ་བོ་མཁའ་འགྲོ་རྣམས་ལྡིང་སྟབས་སུ་བཞུགས་པས་བདག་གི་བར་ཆད་སེལ་ཞིང་བྱིན་གྱིས་བརླབས་པ་དང་། སྔགས་བཟླ་གྲོགས་
མཛད་པར་ཡང་མོས། འཁོར་སྔགས་བཟླ་བར་འདོད་ན་སོ་སོའི་ཐུགས་ཀར་ཉི་མ་ལ་ཨོཾ་ཧཱུྃ་ཏྲཾ་ཧྲཱིཿ ཨ་ཞེས་པ་རྣམས་ལྷ་མདོག་དང་མཚུངས་པ་ལས་ཨཾ་སོགས་ཉིད་ཀྱི་རང་སྒྲ་བྱུང་བར་བསམ་ནས་ལྔ་
སྦྲེལ་དུ་བརྒྱ་རྩ་ནས་ཉེར་གཅིག་ཙམ་བར་བཟླས་པས་རིགས་སོ་སོའི་དངོས་གྲུབ་ཐོབ་པར་བསམ་སྟེ་ཉམས་ལེན་ཟླ་བཞིར་བཅད་པའི་བསྐྱེད་རིམ་ཟླ་གཅིག་མར་དེ་ཙམ་གྱིས་འཐུས་ཤིང༌། ཕལ་ཆེར་

གཙོ་སྔགས་ཁོ་ན་བཟླས་པས་ཀྱང་ཆོག་སྟེ། འཁོར་རྣམས་ཀྱིས་ཀྱང་ཟླ་གྲོགས་མཛད་པ་ལྟར་དམིགས་པས་དང༌། གཙོ་འཁོར་རྒྱུད་གཅིག་པས་སོ། །ཡང་བཟླས་ཚད་གཙོ་བོར་འདོན་
ཅིང་༑ དཀྱིལ་འཁོར་ཕལ་གྱི་རིགས་འགྲེས་འཁོར་བཟླས་ཀྱང་ནན་ཆེར་འདོད་ན། གཙོ་བོ་ལ་འབུམ་བཅུ་གཅིག་སྟེ་འབྲུ་འབུམ་དང༌། བཞི་འབུམ་སྟེ་བསྙེན་ཚད་རྒྱས་བསྡུས་གང་རུང་སོང་
ནས༑ དང་པོར་རྣམ་སྣང་རྡོ་རྗེ་འཆང་གི་ཐུགས་ཀར་ཉི་མ་ལ་ཨོཾ་མཐར་བཛྲ་གུ་རུའི་སྔགས་འཕྲེང་དཀར་པོ་གཡས་སུ་འཁོར་བ། དེའི་འོད་དཀར་གྱིས་རྒྱལ་སྲས་རབ་འབྱམས། བླ་མ་རྣམ་སྣང་
་རྗེ་འཆང་གི་རྣམ་པར་བཞུགས་པ་ལ་མཆོད་ནས་བྱིན་རླབས་འོད་དཀར་གྱི་ཚུལ་དུ་བསྡུས་པ་སྤྲོ་གཞི་རྣམ་སྣང་ལ་ཐིམ་པས་དེ་ཉིད་སངས་རྒྱས་ཐམས་ཅད་ཀྱི་སྐུ་རྡོ་རྗེའི་ངོ་བོ་སྐུའི་བྱིན་རླབས་དངོས་
གྲུབ་ཡོངས་འདུས་ཀྱི་བདག་ཉིད་ཆེན་པོར་གྱུར་པ་དང་། སླར་ལྷ་དེའི་ཐུགས་ཀ་ནས་འོད་ཟེར་དཀར་པོ་ཞིག་དངོས་གྲུབ་ཀྱི་ཚུལ་དུ་རང་གཙོ་བོ་ལ་ཐིམ་པས་སྐུའི་བྱིན་རླབས་དངོས་གྲུབ་འཕྲིན་ལས་
ཡོངས་རྫོགས་ཀྱི་བདག་ཉིད་དུ་གྱུར་པར་མོས། ཡང་རྣམ་སྣང་གི་ས་བོན་དང་སྔགས་འོད་དཀར་པོ་སྣོད་བཅུད་ལ་ཕོག་པས། དེ་ཀུན་སྐུ་རྡོ་རྗེ་རྣམ་སྣང་གི་དཀྱིལ་འཁོར་དུ་སྦྱངས། འོད་ཟེར་ལྷ་

༣.༄༅། །ཉིད་ལ་བསྟིམ། ལྷའི་ཐུགས་འོད་སླར་གཙོ་བོ་ལ་བསྟིམ་པས་སྐྱ་རྡོ་རྗེའི་འཕྲིན་ལས་ཀྱིས་གཞན་དོན་སྤྱོད་པའི་མཐུ་དཔལ་མཆོག་ལྡན་དུ་བསམ། དེ་བཞིན་དུ་མི
བསྐྱོད་CHIC་འཆང་གི་ཐུགས་ཀར་ཉི་མ་ལ་ཧཱུྃ་མཐར་བཛྲ་གུ་རུའི་སྔགས་འཕྲེང་མཐིང་ག་དེའི་རང་འོད་ཀྱིས་རྒྱལ་བ་སྲས་བཅས་བླ་མ་མི་བསྐྱོད་རྡོ་རྗེ་འཆང་གི་དཀྱིལ་འཁོར་གྱི་རྣམ་པར་བཞུགས་པ་ལ་
མཆོད་ནས། བྱིན་རླབས་འོད་ཟེར་སྔོན་པོར་བསྡུས་པ་སྤྲོ་གཞི་ཉིད་ལ་ཐིམ་པས་དེ་ཉིད་སངས་རྒྱས་ཐམས་ཅད་ཀྱི་ཐུགས་རྡོ་རྗེའི་བདག་ཉིད་ཆེན་པོར་གྱུར་པ་དང་། སླར་དེའི་ཐུགས་ཀ་ནས་འོད་
ཟེར་མཐིང་ག་རང་ལ་ཐིམ་པས་ཐུགས་ཀྱི་བྱིན་རླབས་དངོས་གྲུབ་འཕྲིན་ལས་ཡོངས་རྫོགས་ཀྱི་བདག་ཉིད་དུ་བསམ། ཡང་མི་བསྐྱོད་པའི་འོད་ཀྱིས་སྣོད་བཅུད་ཐམས་ཅད་རྡོ་རྗེའི་དཀྱིལ་འཁོར་དུ་
སྦྱངས༑ འོད་ཟེར་སྤྲོ་གཞི་ལ་ཐིམ། སླར་དེ་ལས་འཕྲོས་ཏེ་བདག་ལ་ཐིམ་པས་སྐུ་རྡོ་རྗེའི་འཕྲིན་ལས་ཀྱིས་གཞན་དོན་སྤྱོད་པའི་མཐུ་ལྡན་དུ་བསམས། དེ་བཞིན་རིན་འབྱུང་རྡོ་རྗེ་འཆང་ལ་འོད་
ཟེར་སེར་པོ་དང༌། ཡོན་ཏན་རྡོ་རྗེའི་ངོ་བོ་དང༌། ཡོན་ཏན་གྱི་བྱིན་རླབས་དང་དངོས་གྲུབ་འཕྲིན་ལས་འདུས་པ་དང་འཕྲིན་ལས་དེས་གཞན་དོན་སྤྱོད་པ་སོགས། སྣང་མཐའ་རྡོ་རྗེ་འཆང་ལ་འོད་

དམར་པོ། གསུང་རྡོ་རྗེའི་ངོ་བོ་སོགས། དོན་གྲུབ་རྡོ་རྗེ་འཆང་ལ་འོད་ཟེར་ལྗང་གུ། རྒྱལ་སྲས་རྟ་མཆོག་དངོས་གྲུབ་ཀྱི་དཀྱིལ་འཁོར་རྣམ་པ་དང༌། སེམས་ཅན་ཡང་དེ་འདྲ་བར་གྱུར་
པ༑ འཕྲིན་ལས་རྡོ་རྗེའི་ངོ་བོ་སོགས། དེ་ལྟར་ལྷ་སྔ་མ་སྔ་མ་ལ་བཞི་ཁྲི་རེའི་བཟླས་ཚད་ཐོན་ནས་ཕྱི་མ་ལ་དེ་བཞིན་དུ་སྒྲུབ་པའོ། །མཐར་རྟེན་དཀྱིལ་འཁོར་རྣམས་ཆོས་འབྱུང་ནས་གཞལ་ཡས་
ཁང་བར་རིམ་པས་བསྡུས་པ་ལས། གཞལ་ཡས་ཁང་པདྨ་དང་བཅས་པ་ལྷ་དྲུག་ལ་ཐིམ། དེ་དག་ཀྱང་དོན་གྲུབ་སྣང་མཐར་ཐིམ་པའི་རིམ་པས་སམ། ལྔ་པོ་དུས་གཅིག་ཏུ་གཙོ་བོ་ཡབ་ཡུམ་ལ་
ཐིམ་པར་བསམ། གསུམ་པ་སོ་སོ་རང་རིག་གི་དག་པ་ནི། རང་ཉིད་གཙོ་བོ་ཡབ་ཡུམ་གྱི་སྙིང་གར་བླ་མ་རྡོ་རྗེ་སེམས་དཔའ་དཀར་པོ་ཡུམ་ཕག་མོ་དམར་མོ་ལ་འཁྱུད་པ། བདུད་བཞི་ཞབས་
ཀྱིས་མནན་པ་སྟེ་སྤྱན་གསུམ། ཞལ་ཕྱག །བཞུགས་སྟངས་རྒྱན། གདན་སོགས་བླ་སྒྲུབ་ཐུན་མོང་བའི་ནང་སྒྲུབ་ཀྱི་རྡོར་སེམས་ཧེ་རུ་ཀ་ཇི་ལྟ་བ་སྒོམ། དེའི་ཐུགས་ཀར་པདྨ་དཀར་པོ་འདབ་
མ་བཞི་པ་ལ་རྡོ་རྗེ་ནས་འབྲས་ཙམ་སྦུ་གུ་ཅན་གྱི་ལྟེ་བའི་ལྡིར་ནང་དུ། བླ་མ་རིགས་དྲུག་པའི་དཀྱིལ་འཁོར་རྟེན་དང་བརྟེན་པ་ཆོས་འབྱུང་ནས་བརྩམས་ཏེ་ཡོངས་སུ་རྫོགས་པ་གསལ་བཏབ་

བླ་༄༅། །ནས། རླུང་རང་བཞིན་གྱིས་ཕྱིར་འགྲོ་བ་ན། དཀྱིལ་འཁོར་དེ་ལས་འཕྲོས་པའི་འོད་སྣ་ལྔ་པའི་ཕྲེང་བའི་འོད་ཀྱི་རྡུལ་ཕྲན་རེར་ཡང་དཀྱིལ་འཁོར་གྱི་བཀོད་པ་རེ་རེ་
སྒྲུབ་
ཤི སྣང་བ་དེ་ལྟ་བུ་སྣ་སྒོ་ནས་འཕྲོས། ནམ་མཁས་ཁྱབ་པའི་འཇིག་རྟེན་ཐམས་ཅད་ཁེངས་པ་རྣམས་ཀྱི་སྐུ་ལས་འོད་ཟེར་སྤྲོ་བ་དང་། གསུང་གིས་ཆོས་སྟོན་པ་དང་། ཐུགས་ཀྱིས་བྱིན་གྱིས་རློབས་
པའི་དགོངས་པ་མཛད་པས་སེམས་ཅན་ཐམས་ཅད་རྡོར་སེམས་ཏེ་སྙིང་གའི་རྡོར་སེམས་དཀར་པོ་ཇི་ལྟ་བའམ། རིགས་དྲུག་པའི་དཀྱིལ་འཁོར་རྫོགས་པར་བྱས་ཀྱང་ལེགས། རླུང་ནང་དུ་འཇུག་
ཉེར་
དགུ་པ་ན་རྡུལ་ཕྲན་དཀྱིལ་འཁོར་དུ་སྣང་བའི་འོད་དང་། འོད་ཀྱིས་སྦྱངས་པ་དངབཅས་པ་རྣམས་སྣ་སྒོ་ནས་ཞུགས། གནས་པའི་ཚེ་དེ་རྣམས་སྙིང་ཁའི་དཀྱིལ་འཁོར་ལ་ཐིམ་པར་བསམ་ནས་སེམས་
བཟུང་༑ ཡང་ཕྱིར་འགྲོ་བ་ན་དཀྱིལ་འཁོར་སྤྲོ་བ་སོགས་སྔ་མ་བཞིན། འདི་ལ་རླུང་བུམ་ཅན་སྦྱར་ཀྱང་རུང་ངོ་། །འདི་ནི་སྙིང་གའི་སྣ་རྩེའི་སྒོམ་པ་སྟེ་ཞག་བདུན་དུ་བསླབས་པས་འདར་བ་ལ་
༈ སོགས་པའི་རྟགས་འབྱུང་བར་གསུངས་ཏེ། དེ་ལ་ལུས་འདར་བ་ནི་རླུང་འཁོར་ལོར་འདུ་ཞིང་སྙིང་གའི་རྩ་མདུད་ལ་ཐོ་ཕོག་པ་རྩའི་རྟགས་ཡིན། བསྐྱོད་པ་ནི། འབས་འབུན་འདེད་པ་ལྟར་སྲོག

རྩོལ་གྱིས་མདུད་པ་ནས་འཇུག་པ་རླུང་གི་རྟགས་ཡིན། གཡོ་བ་ནི་དེ་ལས་བདེ་བ་སྐྱེད་པ་ཐིག་ལེ་གཡོ་བ་ཐིག་ལེའི་རྟགས་ཡིན། འབེབས་པ་ནི་དེ་ལས་རྣམ་པར་མི་རྟོག་པར་འགྱུར་བ་སེམས
གནས་པའི་རྟགས། འཕར་བ་ནི་སྟོང་གཟུགས་ལ་སོགས་པ་འབྱམས་ཀླས་པས་རྩ་ཐིག་རླུང་དྭངས་པའི་རྟགས་སོ། །དེ་ལས་རྟགས་དང་པོ་ནི། རླུང་སྙིང་གའི་ཕྱི་སྐོར་དང་ནང་སྐོར་ལ་སོགས་
པར་ཅུང་ཟད་འདུས་པ་ལས་དབུ་མ་རོ་རྐྱང་འབྲེལ་མཚམས་ཀྱི་མདུད་སྒོ་ལ་རླུང་ཅུང་ཟད་རེག་པའམ་རེག་པར་ཕྱོགས་པ་ནས་རྩ་དེ་འཕྲིག་པའམ་འདར་བའི་ཉམས་འཛིན་པའི་སྟོབས་ཀྱིས་ལུས་འདར་
བར་སྣང་བ་འབྱུང་ལ་དེ་ནི་རླུང་གི་ཐོ་རྩ་ལ་ཕོག་པའི་རྟགས་ཡིན་པས་རྩའི་རྟགས་སོ། །རྟགས་གཉིས་པ་ནི་སྲོག་རྩོལ་གྱིས་རླུང་དབུ་མར་ཞུགས་པ་ཞེས་བྱ་བ་རླུང་བར་སྐོར་དུ་འདུས་པ་རྣམས་ཕྱི་
སྐོར་ན་གནས་པས་ནང་དུ་ཕུལ་བའི་ཚུལ་ནི་འབས་འབུན་འདེད་པའི་དཔེ་ཡིན་ལ། དེ་ལས་དབུ་མའི་མདུད་མཚམས་ཀྱི་བུག་པ་ནས་ཕར་ཅུང་ཟད་འཇུག་པ་སྙམ་བྱེད་པ་སྟེ། དེ་ལས་ལུས་འགུལ་
གཡོའི་ཉམས་འཆར་ཏེ་རླུང་སྲོག་དང་རྩོལ་བས་གཅུན་སྟོབས་ཀྱིས་དབུ་མར་རེག་ཅིང་འཇུག་པ་ལ་ཕྱོགས་པའི་རྟགས་ཡིན་པས་རླུང་གི་རྟགས་ཏེ། རླུང་ནི་བསྐྱོད་པའི་བྱེད་པོ་ཡིན་པའི་རང་མདངས་

༄༅། །ལུས་ལ་སྣང་བའོ། །རྟགས་གསུམ་པ་ནི། སྙིང་གི་འཁོར་ལོ་བཞིན་དུ་ལྟེ་འོག་ཨ་ཤད་ཀྱི་གནས་སུ་ཡང་སྲོག་རྩོལ་སྟོབས་ཀྱིས་དབུ་མར་ཚུད་པ་ཅུང་ཟད་འབྱུང་
སྟེ༑ ལུས་ཀྱི་འཁོར་ལོ་གཅིག་ལ་གཙོ་བོར་རེག་ན་གཞན་ལ་ཡང་ཞར་གྱིས་རེག་པར་འགྱུར་ལ། འོན་ཀྱང་རེག་ཤས་ཆེ་ཆུང་ནི་གཙོ་བོར་གང་ལ་གནད་དུ་བསྣན་པ་ལ་རེག་པ་ཙམ་གཞན་ལ་མི་
རེག་པ་དང་། ཡང་ལུས་བསམ་གྱི་དབང་གིས་གནད་དུ་བསྣུན་པ་དེ་ལས་གཞན་པ་ལ་རེག་ཚབས་ཆེར་འབྱུང་བ་སོགས་ཀྱང་ཡོད་མོད། འདིར་སྙིང་ག་ལ་གཙོ་བོར་རེག་ཅིང་ལྟེ་གསང་ལ་ཡང་
རེག་པ་ནི་ཡིན་པས་དེས་གཏུམ་མོ་ཅུང་ཟད་འབར་བ་དང༌། དེ་ལས་རྩ་རྣམས་སྲོས་ཤིང་རྩ་ཁ་ཕྱེ་ནས་བྱང་སེམས་འཕེལ་ཞིང་འགྲོ་འོང་བྱེད་པ་དང་། རང་གནས་སུ་འཁོལ་བ་ལྟ་བུར་གྱུར་པ་ནི་
ཐིག་ལེ་གཡོ་བ་ཞེས་བྱ་ལ། དེ་ལ་བརྟེན་ནས་ལུས་སྤྱིའི་ཁོལ་བུར་བདེ་བ་གཡོ་བར་འགྱུར་བ་ནི་ཐིག་ལེའི་རྟགས་སོ། །རྟགས་བཞི་པ་ནི། བདེ་བ་དེས་སེམས་ཕྲོགས་ནས་ཕྱི་རོལ་གྱི་དངོས་པོ་ལ་
ཀྐེ
?དགའ་བ་ཉམས་པས་རྣམ་པར་རྟོག་པ་ཆེར་མི་འཕྲོ་བ་མི་རྟོག་པ་སྐྱེ་བ་ནི་སེམས་རྟགས་ཏེ་སེམས་གནས་པའི་རྟགས་སོ། །འདི་ལ་འབེབས་པ་ཞེས་གསུངས་པ་ནི་སྔ་མ་དེ་གཡོ་བའི་རྟགས་ཡིན་པས་༧!

བདེ་བ་གཡོས་པ་ལ་བརྟེན་ནས་སེམས་ཡང་གཡོ་ལ། འདིར་ནི་མི་རྟོག་པའི་མཐུས་གཡོ་བ་དེ་ལས་གཡོ་མེད་དུ་འབེབས་པའི་ཕྱིར་འབེབས་པའི་རྟགས་སོ། །རྟགས་ལྔ་པ་ནི།མི་རྟོག་པའི་ཀློང་
ནས་དུ་བ་དང་སྨིག་རྒྱུ་སོགས་སྟོང་གཟུགས་རབ་འབྱམས་མཐོང་སྟེ།དེ་ནི་སེམས་མི་རྟོག་པར་འཇམ་ཉལ་གྱིས་ཕེབས་པ་དེ་ལས་སླར་རྣམ་པ་ཐམས་ཅད་པའི་རྟགས་ཆུ་ལས་ཉ་འཕར་བའི་ཚུལ་དུ་
མཐོང་བ་ཡིན་པས་འཕར་བ་ཞེས་བྱ་ལ། དེ་ལྟར་རྟགས་ལྔ་ལས་དང་པོ་བཞི་ནི་རྩ་རླུང་ཐིག་སེམས་བཞི་དང༌། ལྔ་པ་ནི། རྩ་ཐིག་རླུང་གསུམ་དྭངས་པའི་རྟགས་སོ། །ཁྲིད་ཡིག་ཏུ་འཕར་བར་
རང་མངོན་སུམ་དུ་མཐོང་བར་འགྱུར་ལ་ཞེས་གསུངས་པ་ནི། རྟགས་དེ་ཀུན་རང་ཉིད་ལ་འཁྲུལ་སྣང་ཙམ་མ་ཡིན་པར་ངེས་པ་བརྟན་པོར་སྣང་བར་འགྱུར་ཞེས་གསུང་བར་མངོན་ཏེ་དེ་དག་ལ་འདར་
བ་དང་བསྐྱོད་པ་ནི་གཞན་ངོར་ཡང་སྣང་བ་སྲིད་ལ། འབེབས་པ་མན་དེ་ལྟར་མི་སྲིད་དོ། །འཕར་བའི་རྟགས་དུ་སོགས་ལྔ་དང་འབར་བ་ལ་སོགས་པ་ལྔ་དང་ལྷག་པར་རེ་ཁཱ་ནག་པོ་མཐོང་
ནས༑ ལུས་དབུས་དབུ་མ་བསྒོམས་ཏེ་དེར་རླུང་སེམས་བཅིངས་ན་རྟགས་བཅུ་སོགས་སྣ་ཚོགས་པའི་གཟུགས་མཐའ་ཡས་པ་དེ་ནས་བརྩམས་ཏེ་འཆར་ཞིང་། ལུས་ནང་གི་རྩ་འཁོར་རྣམས་ཀྱང་

| ༄༅། །མཐོང་བར་འགྱུར་བ། འདི་ཙམ་ཞིག་ཕྲ་མོའི་རྣལ་འབྱོར་དེས་འགྲུབ་པར་འགྱུར་ལ། དེའི་ཕྱིར་དེ་ལ་གོམས་ནས་ཞེས་གསུངས་ཏེ་རྣལ་འབྱོར་དེ་ལ་གོམས་པ་བརྟན་
༣ ན་དེའི་མངོན་རྟགས་འབྱུང་ལ། དེ་ནས་ཐིག་ལེའི་རྣལ་འབྱོར་བསྒོམ་པ་གསུངས་སོ། །དེའི་བསྒོམ་ཚུལ་ནི་སྙིང་གའི་རྡོར་སེམས་ཧེ་རུ་ཀ་དེའི་སྤྱི་བོའི་ནང་དབུས་ཟླ་བའི་དཀྱིལ་འཁོར་ཉ་གང་བའི་
སྟེང་མི་ཤིགས་པའི་ཐིག་ལེ་སྔོན་པོ་ཤིན་ཏུ་ཕྲ་བ་དེ་ལས་བདུད་རྩི་བྱང་སེམས་འོ་རྒྱུན་ལྟར་ནུར་གྱིས་བབས་པས་རྡོར་སེམས་ཀྱི་སྦྱོར་མཚམས་ནས་བྱུང་སྟེ། རང་གི་ལྟེ་བར་རླུང་གི་དཀྱིལ་འཁོར་ཟླ་
གམ་སྔོན་པོ་དང༌། མེ་དཀྱིལ་དམར་པོ་གྲུ་གསུམ་པ། གཉིས་ཀའང་སེན་མོ་ཙམ་པ་བརྩེགས་པའི་སྟེང་དུ། པདྨ་དཀར་པོའི་སྟེགས་ལ་གནས་པའི་ཐོད་པ་དཀར་ལ་དམར་མདངས་ཅུང་ཟད་
ཆགས་པའི་བདུད་རྩིས་གང་བའི་སྟེང་དུ་ཨ་ལི་ཀཱ་ལི་སྤེལ་མ་སྟེ། དབྱངས་ལ་ཨ་ཨཱ་སོགས་གཉིས་སྒྲིགས་ཚན་པ་བརྒྱད། གསལ་བྱེད་ལ་སྡེ་པ་ལྔ། ཡ་སོགས་བཞི། ཤ་སོགས་ལྔ། ཡ་
༈ར་ལ་ཝ་ཌ་དྷ་རྣམས་ཏེ་ཚན་པ་བརྒྱད་ཡོད་པ་རྣམས་སྤེལ་མར་འགོད་པ་ཨ་ཨཱ་ཀ་ཁ་ག་གྷ་ང་ཨི་ཨཱི་ཞེས་པ་ལྟ་བུ་ལ་ཚག་ཤད་མེད་ཅིང༌། དབྱངས་རྣམས་ཁ་ཕྱི་བསྟན་དང་གསལ་བྱེད་ནང་བསྟན་

གྱིས་ཆེས་ཕྲ་བར་བསྒོམ་ལ། ཡི་གེ་མང་ཞིང་ཁོངས་དོག་པས་མ་བདེ་ན་དབྱངས་རྣམས་ཁ་ཕྱི་བསྟན་གྱིས་ནང་དུ་བསྐོར། དེའི་ཕྱིར་གསལ་བྱེད་རྣམས་ཁ་ནང་བསྟན་གྱིས་བསྐོར་ཏེ། དབྱངས་
དཀར་པོ་དང༌། གསལ་བྱེད་དམར་པོ། དེ་གཉིས་ཞུ་བ་ལས་ཟླ་བ་དཀར་ལ་དམར་མདངས་ཆགས་པ་ཉ་གང་བའི་སྟེང་དུ་ཧཱུཾ་དངུལ་ཆུ་ལྟ་བུས་མཚན་པ་གསལ་བཏབ། ཟླ་བ་ཧཱུྃ་བཅས་འོད་དུ་ཞུ་
ནས་ཐོད་པའི་བདུད་རྩི་ལ་འདྲེས་པས་དེ་བདེ་བ་ཆེན་པོའི་རང་བཞིན་དུ་བྱིན་གྱིས་རློབས་པ་ལ། རྡོར་སེམས་སྦྱོར་མཚམས་ཀྱི་བདུད་རྩི་འདྲེས་ཤིང༌། རླུང་གཡོས། མེ་སྦར་བས་བསྐོལ་ཏེ་ཐོད་
པའི་བདུད་རྩི་རབ་ཏུ་ལུད་པས་ལྟེ་བ་ནས་བརྩམས་སྟེང་འོག་ཀུན་ཏུ་སོང་བས་ལུས་ཐམས་ཅད་བྱང་སེམས་ཀྱིས་གང་ནས་རྩ་རླུང་ཐིག་གསུམ་དྭངས་མ་བདེ་བའི་དངོས་པོར་སྨིན་པར་བསམ་ཏེ་
དམིགས་པ་རང་གར་སྐྱོང་བའམ། བུམ་ཅན་དང་སྦྱོར་བ་གང་རུང་ལ། ཕྱི་མ་ལྟར་ན་དང་པོར་ལྟེ་འོག་ཏུ་རླུང་མེ་ཐོད་བཅུད་གསལ་འདེབས། དེ་ཟླ་བ་ཧཱུཾ་གིས་བྱིན་རློབས་རྡོར་སེམས་ལས་
བདུད་རྩི་བབས་པ་ཐོད་ནང་འདྲེས་པ། རླུང་གཡོས་པ་ནས་བརྩམས་བདུད་རྩིས་ལུས་ཁེངས་པ་རྣམས་སོ་སོ་ལ་བུམ་ཅན་རེ་དང༌། བདེ་བར་མཉམ་འཇོག་ལ་བུམ་ཅན་གཉིས་གསུམ་ཙམ་

།|༄༅། །བྱེད། ནན་ཏན་དུ་བྱེད་ན་སླར་ཡང་རླུང་མེ་ཐོད་སོགས་ནས་བརྩམས་དམིགས་པ་བསྐྱར་ལྡབ་རུང་ངོ་། །དེ་ལས་བདུད་རྩི་ལུད་པའི་སྐབས་རླུང་རྔུབས་པ་ལྟེ་འོག་ཏུ་
1/1/01
ཤི མནན་ཅིང་འོག་རླུང་འཐེན་སྟོབས་ཀྱིས་རླུང་གཡོས་ནས་མེ་སྦར་བར་བསམ་མོ། །འདི་ནི་ཁམས་གསུམ་པ་དང་དུས་གསུམ་གྱི་དེ་བཞིན་གཤེགས་པ་རྣམས་དང་རོ་གཅིག་པའི་བླ་མའི་སྐུ་རྡོ་རྗེ་སྤྲུལ་
སོ་པའི་སྐུ་ཞེས་བྱ་ཏེ། བླ་མའི་སྐུ་རྡོ་རྗེ་སྤྲུལ་སྐུ་ནི་ཁམས་གསུམ་གྱི་སྣ་ཚོགས་གཟུགས་བརྙན་ཡིན་ལ། བླ་མའི་སྐུ་གང་ཡིན་པ་དེ་ཁ་དུས་གསུམ་གྱི་དེ་བཞིན་གཤེགས་པའི་སྐུ་ཡང་ཡིན་པས་སམ་
གཉིས་
ཡང་ན་ཕུང་ཁམས་སྐྱེ་མཆེད་དུས་གསུམ་པ་རྣམས་ཀྱི་དག་པ་ནི་དུས་གསུམ་གྱི་དེ་བཞིན་གཤེགས་པ་ཡིན་ལ། དེ་ལྟར་དག་ལ་མ་འགགས་པའི་ཆ་ཉིད་བླ་མའི་སྐུ་རྡོ་རྗེ་ཡིན་པ་ལས་འདི་ལྟར་སྔགས་
སྐ་ཐོབ་པ་ཡང་སྟོང་གཟུགས་དང་བདེ་བས་བྱིན་གྱིས་བརླབས་པའི་བསྐྱེད་རིམས་བསྒོམ་པ་ལས་གྱུར་པ་སྟེ། སྣ་ཚོགས་གཟུགས་བརྙན་ལམ་དུ་ཁྱེར་བས། རང་ཉིད་ཀྱི་རྩ་ཐིག་རླུང་གསུམ་སྣ་
ཚོགས་གཟུགས་སུ་དག་པ་ཞེས་སོ་བསྒོམས་པ་འདིས་རྩ་རླུང་ཐིག་ལེས་བྱིན་གྱིས་རློབས་པས་ཤིན་ཏུ་སྦྱངས་པའི་བདེ་བའི་བསམ་གཏན་པར་འགྱུར་ལ། དེའི་རྐྱེན་གྱིས་སེམས་ལས་སུ་རུང་བའི་

ཏིང་ངེ་འཛིན་བརྟན་པས་འཁོར་ལོ་བསྒོམས་པ་གང་ཡིན་པ་དེ་ཡང་བདེ་སྟོང་གི་སེམས་དང་གསལ་བའི་གཟུགས་ཏེ་གཟུགས་སེམས་དབྱེར་མེད་ཀྱི་ངེས་པར་འཆར་བས་རིང་པོར་མི་ཐོགས་པར་ལུས་
ལྷའི་ང་རྒྱལ། ངག་སྔགས། ཡིད་ཏིང་འཛིན་དུ་འཆར་ལ་ཇི་ལྟར་བསྒོམས་པ་ལྟར་གཞན་ལ་སྟོན་ནུས་པ་སོགས་དང༌། སྔགས་ཀྱི་མཐུ་ཚིག་ལ་ཞུགས་པས་བདེན་ཚིག་གྲུབ་པ་དང༌། རྫུ་
འཕྲུལ་མངོན་ཤེས་གཞན་ཡང་འབྱུང་ལ། དེ་ནས་ཐུན་མོང་གི་གྲུབ་པ་བརྒྱད་དང༌། ཁྱད་པར་འདོད་པའམ་འོག་མིན་པ་དང་སྐལ་བ་མཉམ་པའི་བར་གྱི་འཇའ་ལུས་སྔགས་ཀྱི་སྐ་འགྲུབ་པར་འགྱུར
ལ༑ གཞན་ཡང་དུ་སོགས་ཀྱིས་མཚོན་པའི་རྟགས་སྣང་རབ་འབྱམས་སྣང་ལ་རང་བཞིན་མེད་པར་མཐོང་བ་དེས་ཁམས་གསུམ་བརྟན་གཡོའི་སྣང་བ་དེ་ཀུན་ཀྱང་དེ་དང་ཚུལ་མཚུངས་པར་མཐོང་
བས་གང་མཐོང་སྟོང་གཟུགས་ཀྱི་རོལ་པ་ལས་མི་འདའ་ཞིང་། བསམ་གཏན་པར་གྱུར་ནས་བརྩམས་ཏེ་ཡུལ་སྟོང་གཟུགས་དང་ཡུལ་ཅན་དབྱེར་མེད་དུ་མཐོང་བ་དེ་དག་ནི་ཁྲིད་ཡིག་ཏུ་ཁམས་
གསུམ་པ་དང༌། དུས་གསུམ་གྱི་དེ་བཞིན་གཤེགས་པ་རོ་གཅིག་པའི་སོགས་ཀྱི་བསྟན་དོན་ཏེ། ལས་སྣང་གི་དབང་དུ་བྱས་ན་ཁམས་གསུམ་ན་དུས་གསུམ་དུ་བྱུང་བ་བརྟན་གཡོས་བསྡུས་པའི་སྣ་

།ཚོགས་གཟུགས་དང་། ཉམས་སྣང་གི་དབང་དུ་བྱས་ན་ལུས་ངག་ཡིད་གསུམ་ལ་ཁམས་གསུམ་དུ་བརྗོད་རུང་བས་དེའི་རྩ་བ་རྩ་རླུང་ཐིག་གསུམ་གྱི་སྣང་བར་འདུས་པ
ལས་ཁམས་གསུམ་པ་དང་། སྣང་བ་དེ་རྣལ་འབྱོར་པ་ལ་དུས་གསུམ་དུ་འཆར་བས་དུས་གསུམ་གྱི་སོགས་ཏེ། །དེ་ལྟར་ན་ལས་སྣང་ནི་ཐ་མལ་པའི་ཕུང་ཁམས་སྐྱེ་མཆེད་བསྡུས་ལ། ཉམས་
སྣང་ནི་ལས་སྣང་གི་དག་པའང་ཡིན་པའི་ཕྱིར་དག་པའི་ཕུང་སོགས་ཀྱིས་བསྡུས་ལ། ཕུང་སོགས་དེ་རྣམས་ཀྱི་ཆོས་ཉིད་ནི་རྣམ་སྣང་ལ་སོགས་པའི་དེ་བཞིན་གཤེགས་པ་རྣམས་སུ་བཞུགས
ཤིང་༑ དེ་ལྟར་དུ་བཞུགས་པའི་སྣང་བ་ཐམས་ཅད་བླ་མའི་སྐུ་ཡིན་པས་ན་སྐབས་འདིར་སྐུ་རྡོ་རྗེ་མཇལ་བའང་ཡིན་ལ། ཇི་ལྟར་ཕྱི་རོལ་དུ་སྟོང་གཟུགས་སྐུ་རྡོ་རྗེ་མཇལ་བ་བཞིན། ནང་དུ་རང་གི་
ཕུང་སོགས་ཀྱང་སྐུ་རྡོ་རྗེ་དེ་འདྲར་མཐོང་བ་ལ་བྱང་ཆུབ་པས་འཇའ་ལུས་སྔགས་སྐུ་གྲུབ་པ་ནི་སྐུ་རྡོ་རྗེ་གྲུབ་པ་ཞེས་བྱ་སྟེ། དེ་ཡང་འབྲས་བུ་མཐར་ཐུག་པའྀ་སྐུ་རྡོ་རྗེ་གྲུབ་པ་ནི་མིན་མོད། སྐུ་རྡོ་རྗེ་
༈ དེའི་རིགས་འདྲ་དང་པོར་མཐོང་བ་ཙམ་ཡིན་པས་དེ་ལ་དེར་བརྗོད་པའོ། །དེ་ལྟར་ན་བདག་གཞན་ནམ་ཕྱི་ནང་གིས་བསྡུས་པའི་དངོས་པོ་ཐམས་ཅད་སྒྱུ་མ་ལྟ་བུའི་རོལ་མོར་རྟོགས་པས་ནི་སྒྱུ་འཕྲུལ་

ཆེན་པོ་སྟོན་པར་ནུས་པས། ཀུན་ནས་ཕྱག་དང་ཞེས་སོགས་གསུངས་ཏེ། བ་སྤུའི་བུ་ག་གཅིག་ཁོ་ནས་སམ། ཐམས་ཅད་ཀྱིས་ཀྱང་ལེན་པའི་བྱ་བ་བྱེད་པ་ནས། སྙན་གྱི་བྱ་བ་བྱེད་པའི་བར་
ཏེ༑ དེ་བས་བརྟན་གཡོའི་འཇིག་རྟེན་ཐམས་ཅད་སྒྱུ་མའི་ལྟ་བུ་དེའི་རང་བཞིན་དུ་རོ་གཅིག་པར་རྟོགས་ཤིང་ལོངས་སྤྱོད་པས་ཐམས་ཅད་གཡོགས་པ་སྟེ། རྟོགས་པ་དེས་ཆོས་ཐམས་ཅད་ལ་ཁྱབ་
པར་གཟིགས་ཤིང་། བདག་ཉིད་ཀྱང་སྒྱུ་མའི་ཆོས་དེ་ཀུན་དང་མཉམ་ཉིད་དུ་བཞུགས་པའི་དོན་ནོ། །རིམ་པ་གསུམ་པའི་ཀུན་རྫོབ་བདེན་པ་སྒྱུ་མའི་སྐུ་སྒྲུབ་པའི་ཐབས་ཡིན་པས། ཀུན་རྫོབ་
བདེན་པའི་སྒྲུབ་ཐབས་དེ་ནི་འདུས་པ་ནས་རིམ་པ་གསུམ་པར་གསུངས་པའི་ཀུན་རྫོབ་བདེན་པ་སྒྱུ་ལུས་དང་། དེའི་ནང་ཚན་བསྐྱེད་རིམ་སྒྱུ་མ་བསྒོམ་པ་དང་མཐུན། འོན་ཀྱང་དེར་ནི་གསང་དབང་
གི་ལམ་དུ་གསུང་མོད། འདིར་བུམ་དབང་གི་ལམ་དུ་བཞག་པ་ནི་དུས་འཁོར་དུ་བདག་བྱིན་རླབས་རིལ་པོ་བུམ་དབང་གི་ལམ་དུ་བཞག་པ་དང་མཐུན་པས་མི་འགལ་ལོ། །འདི་ལ་སོ་སོ་རང་རིག་
གི་དག་པ་ཞེས་གསུངས་པ་ནི་སྣ་ཚོགས་གཟུགས་བརྙན་འོད་གསལ་བ་ཉིད་དུ་གྱུར་པའི་ཕྱིར་ཏེ། སོ་སོ་བ་ནི་གཟུགས་བརྙན་རྣམས་ཡིན་ལ། དེ་དག་འཆར་དུས་ན་རང་བཞིན་འོད་གསལ་ལས་མ་

| ༄༅། །གཡོས་མ་འགྱུར་བའི་ངེས་པ་དང་བཅས་པ་སྟེ། གཟུགས་སེམས་རོ་གཅིག་ཏུ་གྱུར་པ་ནས་འདི་ལྟ་བུ་རྗེས་མཐུན་འབྱུང་ངོ་སྙམ་མོ། །གཉིས་པ་ལུས་ཀྱི་དཀྱིལ་འཁོར་
༣ དུ་བླ་མ་ལོངས་སྐུར་བསྒྲུབ་པ་ལ། རྒྱུད་ཀྱི་རིམ་པ། སྔགས་ཀྱི་རིམ་པ། ཡེ་ཤེས་ཀྱི་རིམ་པ། གསང་བའི་རིམ་པ་བཞི་ལས། དང་པོའི་སྐབས། མངོན་བརྗོད་བླ་མ་ལས་དཀྱིལ་འཁོར་
གསུམ་དུ་གསུངས་པ་དང་། དམ་པ་དང་པོ་སྟེ་དུས་འཁོར་གྱི་ལུང་། ལུས་ཀྱི་དབང་པོ་སོགས་གསུངས་པའི་དོན་རྡུལ་ཚོན་རས་བྲིས་སོགས་ཀྱི་དཀྱིལ་འཁོར་ནི་དཀྱིལ་འཁོར་དམན་པ་སྟེ་ཀུན་
རྫོབ་བདེན་པ་དང་འབྲེལ་བས་དེ་སྒྲུབ་པར་བྱེད་པ་ཡིན་ལ། ལུས་དང་བྷ་ག་ནི་དོན་དམ་བདེན་པ་སྒྲུབ་ཐབས། བྱང་སེམས་ཀྱི་དཀྱིལ་འཁོར་ནི་ཟུང་འཇུག་སྒྲུབ་ཐབས་སོ། །དེ་ལས་ལུས་དཀྱིལ་
ནི་སམྦུ་ཊའི་ལུང༌། ཧེ་རུ་ཀ་ཞེས་སོགས་ཀྱིས་ཀྱང་བསྟན་ཏེ། རྩའི་དེ་ཉིད་ལྷ་དེ་རྣམས་སུ་གདོད་ནས་བཞུགས་པ་ལྟར་ཤེས་ན། རྩ་མཛེས་པ་ཡིན་ཏེ།ྋ རང་བཞིན་ལྟར་ངེས་ན་རྩ་ཆུ་རྒྱུས་དང་
༈ མི་གཙང་བ་དང་སྙིང་པོ་མེད་པར་མི་ལྟ་བར་དེ་ལ་གནད་དུ་བསྣུན་ནས་སྙིང་པོ་ལེན་པའི་ཕྱིར། དེའི་རང་བཞིན་ལྷ་ཡིན་པའང་མོས་པ་ཙམ་མ་ཡིན་ཏེ་ངེས་པར་དེ་ཡིན་པས་ཡང་དག་པའི་སྒྲས་བསྟན་

ལ༑ དོན་གྱི་ལྷ་དེ་དག་རྩའི་གཟུགས་སུ་ཤར་བས་བྱུང་ཞེས་བརྗོད་པའོ། །ལུས་ཀྱི་དཀྱིལ་འཁོར་སོགས་དོན། ལུས་ལ་དཀྱིལ་འཁོར་རྫོགས་པ་ནི་ཡ་མཚན་དང་ངོ་མཚར་ཆེ་བས་ཉམས་སུ་
དགའ་བ་ཞེས་བྱ་ལ། རྫོགས་ཚུལ་ཡང་ཕྱི་དཀྱིལ་ལ་ཇི་སྐད་གསུངས་པ་སྒོ་བཞི་སོགས་རེ་རེ་ནས་འདི་དང་འདི་ཞེས་སྦྱར་དུ་ཡོད་ཅེས་པའོ་སྙམ་མོ། །དེ་ལ་རྐང་པ་གཉིས་བགྲད་པ་ན་གཞུའི
དབྱིབས་སུ་རང་གྲུབ་པ་རླུང་གི་དཀྱིལ་འཁོར་ཡིན་པ་སོགས་ཏེ། དེ་ལ་སྐུ་གསུང་ཐུགས་གནད་འབྱེད་པ་སྒོ་བཞི་ཞེས་གསུངས་པ་ལ། སྐུའི་སྒོ་ནི་དགུ་བུ་ག་དགུའོ། །གསུང་གི་སྒོ་ནི་བཞི་སྟེ་
སྙིང་གར་འབྱུང་བཞིའི་རླུང་རྒྱུ་བའི་རྩ་འདབ་བཞི་ཡོད་པའོ།།ཐུགས་ཀྱི་སྒོ་ནི་གཉིས་ཏེ་སྙིང་ག་གནད་འབྱེད་པ་དང་སྨིན་མཚམས་གནད་འབྱེད་པའི་སྒོ་གཉིས་ཡིན་ནམ་སྙམ་སྟེ་ཅུང་ཟད་བརྟག་
གོ །དེ་ལྟར་ལུས་ངག་ཡིད་ཀྱི་སྒོ་ནི་དཀྱིལ་འཁོར་གྱི་སྒོ་བཞིའོ། །སྣ་རྩེ་བཞི་ནི། གདོང་གི་སྣ་རྩེ། སྨིན་མཚམས་ཀྱི་སྣ་རྩེ། སྙིང་གི་སྣ་རྩེ། གསང་བའི་སྣ་རྩེ་བཞི་སྟེ། སྣ་རྩེ་ཞེས་པ་
ཡང་དམིགས་པ་གཏོད་པའི་གནད་གསང་ཡིན་པས་ཏེ་དེ་བཞི་རྟ་བབས་བཞིའོ། །འདོད་ཡོན་ལྔ་ནི་རང་ལུས་ལ་ཡོད་པའི་གཟུགས་སྒྲ་སོགས། ཁམས་ལྔ་ནི་ས་སོགས་འབྱུང་བ་ལྔ་ལུས་ལ་ཡོད་པ་

༄༅། །རྣམས་སོ། །མིག་སོགས་དབང་པོ་ནི་རྣ་དང་སྣ་ལྕེ་སོགས། རྣམ་ཤེས་དྲུག་ནི་མིག་སོགས་དབང་པོ་སྒོ་ལྔའི་རྣམ་ཤེས་དང་ཡིད་ཀྱི་ཤེས་པའོ། །དེ་ལྟར་ལུས་རང་བླསྒྲུབ་
ཤི བཞིན་ཉིད་ཀྱི་དཀྱིལ་འཁོར་དུ་རྫོགས་པ་ལ་ཕྱི་དཀྱིལ་གྱི་ཆོས་དེ་དང་དེ་ནི་འདིའོ་སྙམ་དུ་མོས་པ་བྱེད་པ་ཡིན་ཏེ། རྣམ་པ་དབྱིབས་དེ་དེར་བསྒོམ་དགོས་པ་མིན་མོད། འོན་ཀྱང་འདིར་རྣམ་པ་
དབྱིབས་ནི་བདག་ཉིད་རྡོ་རྗེ་འཆང་ཡབ་ཡུམ་དུ་བསྒོམ་ནས་དེའི་སྐུའི་ཆ་ཉིད་རང་བཞིན་གྱིས་རྟེན་གྱི་དཀྱིལ་འཁོར་དེ་དག་ཏུ་ཡང་རྫོགས་པར་བསྒོམ་པ་ཡིན་ལ། བརྟེན་པ་ནི་ལུས་ཀྱི་དབུས་སུ་རྩ་
གསུམ་འཁོར་ལོ་བཞི་ཐིག་ལེ་དང་བཅས་བསྒོམ་པ་སྟེ། དེ་ལ་སྤྱི་བོར་ཉི་ཟླ་སྒྲ་གཅན་གསུམ། མགྲིན་པར་རྡུལ་སྙིང་སྟོབས་མུན་པ་གསུམ། ལྟེ་བར་སེར་སྐྱ། ལུག །ཡིད་བཟང་མ་ཞེས་
གསུམ་ཚན་རེར་གསུངས་པ་དེ་རྣམས་ནི་གོ་རིམ་བཞིན་དུ་རོ་རྐྱང་དབུ་མ་གསུམ་ལ་མིང་ཐ་དད་པས་གསུངས་པ་ཡིན་ལ། གནས་བཞི་པོ་དེར་རྩ་གསུམ་གཅིག་འདྲེས་སུ་གསུངས་པ་ནི། ཕྱི་ལྟས་
}p
ལ་རྩ་གསུམ་སོ་སོར་གཤིབ་སྟེ་གནས་པ་འདྲ་བ་ལ་ནང་དུ་དབུ་མ་ལ་གཡས་གཡོན་དུ་བུག་པ་རེ་རེ་དང༌། རོ་རྐྱང་གི་དབུ་མ་ངོས་ལ་བསྟན་པར་བུག་པ་རེ་རེ་སྟེ། གྱེན་ཐུར་དུ་རེད་པ་ཡེ་ཤེས་ཀྱི་-༧༥

སྤྱན་ལྟ་བུ་དེ་རྣམས་ཁ་སྤྲད་པས་དེ་ཐད་སྦུབས་འབྲེལ་གྱི་ནང་ཧཾ་ཡིག་སོགས་དབུས་ཀྱི་ཡི་གེ་བཞི་སྒོམ་པའོ། ཧཾ་མགོ་མེད་ཅེས་གསུངས་པ་ནི། དབུ་ཆེན་གྱི་ཧཾ་ཡིག་དང་མཚུངས་པ་ལས་མགོ་
གཉའ་ཤིང་འདྲ་བ་དེ་མེད་ཅེས་པའོ། བྱང་སེམས་ཀྱི་ཡེ་ཤེས་དང་རོ་གཅིག་པ་ཞེས་གསུངས་པ་ནི། ཀུན་རྫོབ་བྱང་སེམས་ནི་ཧཾ་ཡིག་གི་རྣམ་ཆ་དོན་དམ་བྱང་སེམས་ནི་དེའི་ངོ་བོར་བཞུགས་པའི་
ཕྱིར་ཏེ། ཀུན་རྫོབ་ཀུནྡ་ལྟ་བུ་ཉིད་དོན་དམ་བདེ་བའི་གཟུགས་ཅན་ནོ་ཞེས་པ་དང་འབྲེལ་ལོ། །འདིའི་རྩ་འཁོར་ལ་ཕྱི་ནང་བར་གསུམ་དང༌། བར་ལ་ཡང་ཕྱི་ནང་གཉིས་ཡོད་པའི་ཕྱི་མ་ལས་ཕྱི་
སྐོར་དུ་གྱེས་ལ་ཁད་པའི་མཚམས་དེར་རྩ་འདབ་རེའི་ནང་དུ་དབྱངས་རེ་སྟེ་དབྱངས་བཅུ་དྲུག་པོ། མདུན་ནས་གཉིས་ལ་གཡོན་བསྐོར་དུ་རིམ་པར་བཀོད་པ་ཐམས་ཅད་དཀར་པོ། དབྱངས་ཐམས་
ཅད་ཟླ་ཕྱེད་ཐིག་ལེས་མཛེས་པར་བཤད་པས་ཨ་ཨཱ་ཨཾ་ནཱཾ་ཞེས་པ་ལྟ་བུ། འོན་ཀྱང་ཨཾ་ཨཱཿ ཞེས་པའི་ཨཾ་ཡིག་ལ་ཡང་ཟླ་ཚེས་ནི་དགོས་ཤིང༌། ང་རོ་གཞན་རྣམས་ལས་ཅུང་ཟད་རགས་པས་ཁྱད་
པར་འབྱེད་པ་ཙམ། བདུད་རྩི་འབབ་པ་ན་ཡི་གེ་ཀུན་ལ་ནཱ་ད་ཡང་རང་གྲུབ་ཀྱི་ཚུལ་དུ་དགོས་ལ། ཡི་གེ་མ་མོའི་བདུད་རྩི་ཟླ་ཚེས་དང་། དེ་ཐིག་ལེ་ལ་འཕོས་ཤིང་། དེ་ནས་བབས་པ་ན་ནཱ་དའི་g

།རྣམ་པ་ཙམ་ཞིག་ཏུ་ནུར་བའི་རྩེ་ནས་ཐིགས་སེ་འབེབས་པའི་ཚུལ་ལོ། ཧཾ་སོགས་དབུས་ཀྱི་ཡི་གེ་བཞི་པོར་ནི། ཟླ་ཚེས་དང་ནཱ་ད་འགོད་ཅིང་། ཧཾ་དང་ཧཱུཾ་གི་ནཱ་ད་༄༅།
༨ཡང་དང་པོ་ནས་འགོད་དགོས་མོད། ཧ་ཅང་དམིགས་པ་གསལ་བ་ལ་འཛག་གེགས་སུ་འགྱུར་བ་སོགས་ནི་བྱང་སེམས་འབབ་དུས་ལས་གཞན་པར་ཆེད་གཏད་ཀྱིས་མི་བསྒོམ་མོ། །སྙིང་གི་ཧཱུཾ་ནི་
ཁ་དོག་སྔོ་ལ་དཀར་མདངས་ཆགས་པ་དངུལ་ཆུའི་མདོག་ཅན་ཡིན་ལ། རྩ་འདབ་ཕྱི་ནང་གཉིས་ཀྱི་ཕྱི་སྐོར་ཕྱོགས་བཞིར་གཡོན་བསྐོར་གྱིས་ཨ་སོགས་བཞི། མཚམས་བཞིར་གཡས་བསྐོར་
གྱིས་ཡ་སོགས་བཞི་སྟེ། ཁ་དོག་ཧཱུཾ་ཡིག་དང་མཚུངས་པ། འདི་དག་ནི་བྱང་སེམས་འབབ་པའི་ཡི་གེ་ཡིན་མོད་ཀྱང༌། སྤྱི་བོའི་བཞིན་དུ་ཧ་ཅང་འབབ་པའང་མིན་པས་ཟླ་ཚེས་ཐིག་ལེ་སོགས་
མེད་དེ། སྤྱི་སྙིང་གཉིས་པོ་སྤྱིར་ཐབས་གྱི་ཆ་དང༌། དཀར་ཆ་འབབ་པ་ཡིན་མོད་ཀྱང་། ནང་གསེས་སྤྱི་བོ་ནི་ལུས་ཀུན་རྫོབ་དང་བསམ་པ་དོན་དམ་བྱང་སེམས་གཙོ་བོ་ལ། སྙིང་ག་དེ་ལས་
ལྡོག་པའི་ཕྱིར་ལུས་ཆ་ནས་བྱང་ཐིག་འབབས་པ་ལ་སྤྱི་བོ་དང་ནུས་མཚུངས་མ་ཡིན་ལ། ཡང་ན་ཐབས་ཕྱོགས་རང་ལའང་སྤྱི་བོ་ནི་བདེ་བ་དང་སྙིང་ག་སྟོང་པ་གཙོ་བོར་གྱུར་པའོ། །དེ་ལྟར་གྱི་

འཁོར་ལོ་གཉིས་ཀ་ཅུང་ཟད་ཐུར་དུ་སྦུབ་པའི་ཚུལ་ཅན་ཡིན་ཅིང་། ཡི་གེ་རྣམས་ཀྱང་མགོ་ཐུར་བསྟན་ཁོ་ནའོ། །མགྲིན་པའི་ཨོཾ་ནི་དམར་པོ་ཡིན་ལ། འདིས་རྨི་ལམ་གྱི་གནས་སྐབས་བསྐྱེད་
པས༑ དེ་དུས་ཀྱི་དངོས་པོར་སྣང་བ་རྣམས་འབྱིན་པ་སྟེ་ཕར་སྤྲོ་བ་དང་རང་ལ་བསྡུད་པར་ཡང་བྱེད་པས་སོ། །ཕྱོགས་འདིར་གནད་དུ་བསྣུན་ན། སད་པའི་སྣང་བ་དག་ཀྱང་རྨི་ལམ་ལྟར་རྗེས་སུ་
མྱོང་བར་བྱེད་པའི་ཕྱིར་སྒྱུ་མ་མཁན་ལྟར་སྒྱ་མའི་སྣང་བ་སྤྲོ་བསྡུ་བྱེད་པར་ནུས་པས་སོ། །འཁོར་ལོ་འདི་ལ་ཕྱི་ནང་བར་བསྐོར་གསུམ་གྱི་བར་མའི་ནང་ཕྱོགས་གཡོན་བསྐོར་གྱིས་ཨཱ་སོགས་
དང་༑ མཚམས་གཡས་བསྐོར་གྱིས་རི་སོགས་ཏེ་ཁ་དོག་དམར་པོའོ། །ལྟེ་འཁོར་དབུས་ཨཾ་ཡིག་སེར་པོ་དེས་སད་པའི་གནས་སྐབས་བསྐྱེད་པས་ཏེ། དུས་ཀྱི་དངོས་པོ་རྣམས་འབྱིན་བསྡད་
བྱེད་པའི་ཕྱིར་སྣང་བ་དེ་རྣམས་འཆར་མི་འཆར་འདི་ལ་རག་པའི་ཕྱིར་ཞེས་དགོངས་ལ། འདི་ལ་ཕྱི་ནང་བར་བསྐོར་གསུམ་གྱི། བར་མ་ལ་ཡང་ཕྱི་ནང་གཉིས་ལས་ནང་མ་ལ་རྩ་འདབ་བརྒྱད་ཡོད་
པའི་ཕྱོགས་གཡོན་བསྐོར་དུ་ཨ་སོགས་བཞི། མཚམས་གཡས་ཏ་སོགས་བཞི་སེར་པོའོ། །དེ་ལྟར་ན་ཡི་གེ་རྣམས་ནི་འཁྱུད་བྱ་དཔའ་བོ། རྩ་འདབ་འཁྱུད་བྱེད་རྣལ་འབྱོར་མ་སྟེ། དོན་དུ་

wa |༄༅། །དབུས་དང་འདབ་མའི་ཡི་གེ་རྣམས་ཀྱང་དེ་ཐད་ཀྱི་རྩ་ཡི་གེ་དེའི་རྣམ་པ་འདྲ་རུང་དུ་འཁྱོགས་པའི་ནང་བྱང་སེམས་ཀྱིས་གང་བ་སྟེ། འགའ་ཞིག་ལ་རྩ་ཉིད་ཀྱང་ཡི་གེ་
དེའི་གཟུགས་ཤིན་ཏུ་འདྲ་བར་ཡོད་པས་ཕྱི་ནས་ཡི་གེ་དེར་མངོན་ཐུབ་པ་དང༌། འགའ་ཞིག་ལ། ཕྱི་ནས་རྩ་འཁྱོགས་པ་ཡི་གེ་དངོས་མི་འདྲ་ཡང་། དེའི་ཤུགས་ཀྱིས་ནང་དུ་བྱང་སེམས་
འཁྱོགས་པོར་གནས་ལུགས་ལས་ཡི་གེ་འདྲ་བར་སོང་བ་སོགས་ཡོད་པར་ངེས་སོ། །འཁྱུད་བྱ་འཁྱུད་བྱེད་ཏུ་གསུངས་པ་ལ། སྙིང་གའི་ཡི་གེ་ལྟ་བུར། དཔའ་མོ་བརྒྱད་དུ་དག་པའི་རྩ་བརྒྱད་ཀྱི་
ནང་༑ དཔའ་བོ་བརྒྱད་ཀྱི་རང་བཞིན་ཡི་གེ་བརྒྱད་བསྒོམ་པ་ལྟ་བུ་དེ་ནང་དུ་དེ་ཚུད་ཅིང་རེག་པ་ལ་འཁྱུད་པའི་ངེས་པ་ནི་རྣམ་པའི་ཆ་ནས་ཀྱང་འབྱོར་མོད། ལྟེ་བའི་ཡི་གེ་བརྒྱད་པོ་ལ་རྩ་འདབ་དྲུག་
ཅུ་རྩ་བཞིས་མ་རེག་སྟེ། ཕྱི་ནང་འཛོལ་བ་ལྟ་བུ་རྣམ་པ་ལ་འཁྱུད་པར་མི་འབྱོར་སྙམ་ན་དོན་གྱི་ཆ་ལ་འཁྱུད་བྱ་འཁྱུད་བྱེད་མི་འབྲལ་བས་ཐ་དད་དུ་བཀོད་ན་ཡང་དོན་གྱི་ངེས་པས་རྣམ་པ་ཐ་དད་འདྲ་བ་
དེ་ཐ་མི་དད་པར་སྦྱོར་བའི་རྟེན་འབྲེལ་དུ་འགྱུར་བ་སོགས་ཀྱང་ཡོད་པས་མི་འགལ་ཞིང་། རྣམ་པ་ལས་དོན་གཙོ་བ་དང་ལྷག་པར་རྩ་འདབ་དྲུག་ཅུ་རྩ་བཞིས་རྣལ་འབྱོར་མའི་རིགས་དེ་སྙེད་དུ་ཕྱེ་བ་༔

མཚོན་ལ། རིམ་པས་ནང་ངོས་སུ་འདབ་གྲངས་ཇེ་ཉུང་ཐལ་བ་ནི་རིགས་མང་པོར་ཕྱེ་བ་དེ་དག་རིམ་གྱིས་ཇེ་ཉུང་ལ། མཐར་རྩ་འདབ་བཞིས་རིགས་བཞི་དང༌། རོ་རྐྱང་གིས་གཉིས་དང་དབུ་
མས་གཅིག་ཏུ་བསྡོམས་པ་ཡིན་ལ། ཉུང་ངུར་བསྒོམ་པའི་ཚེ་ཡང་མང་པོ་རྣམས་བོར་བ་མེད་པས་རྣམ་པ་ལ་ཡི་གེ་བརྒྱད་རྩ་འདབ་བརྒྱད་ལ་གནས་པ་ནི་དཔའ་བོ་བརྒྱད་ལ་དཔའ་མོ་བརྒྱད་ཀྱིས་
འཁྱུད་པ་ལྟར་བྱུང་ཡང་། དཔའ་མོ་བརྒྱད་པོའི་ཁོངས་ན་དྲུག་ཅུ་རྩ་བཞི་པོ་ཡོད་པས་དེས་འཁྱུད་པར་ཡང་འགྱུར་རོ། ། ཡི་གེ་རྣམས་ཀྱང་སྤྱིར་བྱང་སེམས་དཀར་དམར་དུ་འདུས་པས་དེའི་དབང་དུ་
ན་སྤྱི་སྙིང་དཀར་ཆ། ལྟེ་མགྲིན་དམར་ཆ་ཡིན་ལ། དེས་ནི་དཔའ་བོ་རྣམས་ཀྱང་རིགས་གཉིས་སུ་བྱས་པ་སྟེ་རྣམ་པ་ལ་ཁྲོ་ཆགས་གཉིས་སྐུ་ཆགས་སྡང་བཅོམ་པའི་ངེས་པའོ། །དེ་ལས་ཕྱེ་ན་བཞི་
སྟེ༑ སྤྱི་བོའི་རྣམས་དཀར་ཆ། མགྲིན་པ་རྡུལ། སྙིང་ག་སྒྲ་གཅན། ལྟེ་བ་དུས་མེའི་ཐིག་ལེ་གཙོ་ཆེ་ལ། སྤྱིར་ན་ཀུན་འབྱུང་གི་ངེས་པས་གཅིག་ཡོད་པར་གཞན་གསུམ་ཡང་ཡོད་དོ། །
བཞི་ལས་ཕྱེ་བ་བཀོད་པའི་ཡི་གེ་བཞི་བཅུ་དང་། དེ་ལས་རྩ་རྣམས་སུ་སྤྱོད་པའི་ཁམས་བསམ་གྱིས་མི་ཁྱབ་པ་ལས་དཔའ་བོའི་རིགས་དང་གྲངས་དེ་སྙེད་དུ་འགྱུར་རོ། །འདིར་ལྟེ་བའི་ཐིག་ལེ་ཡེ་

g |༄༅། །ཤེས་རྡོ་རྗེར་གསུངས་པ་དང་དེས་སད་པའི་གནས་སྐབས་ཀྱི་དངོས་པོ་འབྱིན་བསྡུད་བྱེད་པ་སྦྱར་ན་འཆོལ་བར་འགྱུར་ཏེ། དག་པ་ལ་ཡེ་ཤེས་རྡོ་རྗེ་སྦྱོར་ན་མ་དག་པའི་
༨གནས་སྐབས་སུ་བཞི་པའི་གནས་སྐབས་བསྐྱེད་པ་ལ་སྦྱོར་དགོས་པའི་ཕྱིར་སྙམ་ན། སྐྱོན་མེད་དེ། སྤྱིར་ལྟེ་འཁོར་དང་སྤྱི་འཁོར་གྱི་ཐིག་ལེ་གཉིས་ཀས་གནས་སྐབས་གཉིས་ཀ་བསྐྱེད་པ་ཡིན་
ཏེ༑ སྤྱི་བོའི་ཐིག་ལེ་ལས་བདུད་རྩི་འབབ་པས་བདེ་བ་བསྐྱེད་པའི་ཆ་ནས་སྙོམ་འཇུག་དང༌། ཁུ་བ་ལུས་ཆོས་ཡིན་ལ། དེ་དང་སད་པའི་གནས་སྐབས་འབྲེལ་ཆེ་བའི་ཕྱིར་དེ་ཡང་བསྐྱེད་དོ། །
ལྟེ་བའི་ཐིག་ལེ་ནི་དུས་མེའི་ཁམས་གཙོ་ལ། །དེ་ཡེ་ཤེས་ཀྱི་ཁམས་སུ་འབྲེལ་བས་བཞི་པའི་གནས་སྐབས་བསྐྱེད་པ་དང་། ལྟེ་བ་ནས་ལུས་དང་པོར་སྤྲུལ་པའི་ཕྱིར་སྤྲུལ་པའི་འཁོར་ལོར་ཡང་
གྲགས་པ་སོགས་ཀྱིས་སད་པའི་གནས་སྐབས་བསྐྱེད་པར་ཡང་འགྲུབ་བོ། །དེས་ན་སྐབས་ཐོབ་ཀྱི་གོ་འཕོར་སྦྱར་བ་ལ་འགལ་བ་མེད་དོ། །ལྟེ་འོག་གསུམ་མདོར་བཤང་གཅི་ཁུ་བ་འབབ་པ་
གསུམ་གཅིག་ཏུ་འདྲེས་ཞེས་པའང་རིམ་གྱིས། རོ་རྐྱང་དབུ་གསུམ་ཏེ། དེ་རྣམས་ནང་སྦུབས་གཅིག་ཏུ་འབྲེལ་པ་པླུ་ཏ་མགོ་མཇུག་ལྡོག་པ་དང་ཆ་འདྲ་བའི་དབྱིབས་ཅན་གྱི་ནང་བྱང་སེམས་དམར་

པོ་ཕྱི་དབྱིབས་དང་མཚུངས་པར་གནས་པ་ནི་ཨ་ཤད་མེའི་རི་མོ་སྟེ། བླ་མ་སྐུ་བཞིའི་ཡུམ་རྡོ་རྗེ་སྙེམས་མའི་ངོ་བོར་ཤེས་པར་བྱ་ལ། ཀྵ་ཡིག་ཀྱང་པླུ་ཏའི་རྣམ་པ་དེ་མན་གྱི་རྩ་ཐིག་དབྱིབས་དེ་འདྲར
གནས་པ་དེ་ཡིན་པས། སྐབས་འདིར་ཡང་ལྟེ་འོག་སོར་བཞིའི་མཚམས་སུ་རྩ་གསུམ་སྦབས་གཅིག་ཏུ་འབྲེལ་བའི་ནང་ཨ་ཤད་ཀྵ་ཡིག་དམར་སེར་དང་རྩེགས་པ། ཀླུ་ཡིག་གི་གནས་རྫོགས་
མཚམས་རྩ་གསུམ་སྦུབས་འབྲེལ་དེ་ཉིད་ཀྱང་བཅད་ཁར་ཟད་པ་ཙམ་ཞིག་བསྒོམ་ལ། དེ་མན་ཆད་དུ་གསལ་མི་འདེབས་པ་ནི་འགྲེལ་པར། འོག་ཏུ་ལྟེ་བ་ནས་སོར་བཞིར་དེ་གསུམ་འབྲེལ་བ་
བསྒོམ་ལ་དེ་ནས་ལམ་སོ་སོར་གྱེས་པ་ནི་འདིར་བཏང་སྙོམས་སུ་བཞག་གོ ཞེས་གསུངས་པས་སོ། །འདི་སྐབས་མཆན་འགར་རྩ་གསུམ་མར་སྣ་ཡི་གེ་ཆའི་འཕོངས་ལྟ་བུ་དང་ཀྵ་ཡིག་སྔོན་པོ་
གསུམ་མདོར་བསྒོམ་པ་སོགས་ནི་གྱི་ནའོ། རྩ་རྣམས་ཀྱི་ཁ་དོག་ཀྱང༌། དབུ་མ་སྔོ་དྭངས། རོ་མ་དམར་ལ་དཀར་མདངས་ཆགས་པ། རྐྱང་མ་དཀར་ལ་དམར་མདངས་ཆགས་པ། སྤྱི་སྙིང་
གི་འཁོར་ལོ་གཉིས་དཀར་པོ། ལྟེ་མགྲིན་གཉིས་དམར་པོའོ། །ལུས་གནད་འོག་ནས་གསལ་བ་ལྟར་བཅའ། དེ་ནས་རླུང་རོ་ལན་གསུམ་དམིགས་པ་དང་བཅས་སྤྱི་མཐུན་དུ་བསལ་

| ༄༅། །ནས། འབྱུང་འཇུག་གནས་གསུམ་རང་བབས་ཀྱིས་རླུང་ལྡང་བ་ན་ཨ་ཤད་ཨ་ཡིག་གི་རང་བཞིན་ཅན་གྱི་རླུང་འོད་ཟེར་དམར་པོའི་རྣམ་པ་ཅན་ཨའི་མདངས་སུ་འཆར་
བླསྒྲུབ་
ཤིབ་ཞིག་ཐོན་ཏེ་གཡས་རོ་མ་ངོས་ཀྱི་ཆ་ལ་བརྟེན་ནས་ལྟེ་བའི་བར་དུ་སོང༌། དེའི་འཁོར་ལོའི་ཡི་གེ་ལ་ལན་གསུམ་གཡས་སུ་བསྐོར་ཏེ། ཡང་རོ་མ་བརྒྱུད་སྙིང་འཁོར་དབུས་ཀྱི་ཡི་གེ་ལ་ལན་
གསུམ་བསྐོར། ཡང་རོ་མ་ནས་བརྒྱུད་མགྲིན་འཁོར་གྱི་ཡི་གེ་ལ་བསྐོར། དེ་ནས་རོ་མ་བརྒྱུད་སྤྱི་བོའི་ཡི་གེ་ལ་ལན་གསུམ་བསྐོར་ཏེ། དབུ་མའི་ཡས་སྣ་སྤྱི་བོ་ནས་མདུན་དུ་འོངས་ཏེ་སྨིན་
སོ་
དགུ་མཚམས་སུ་ཟུག་པའི་ནང་ན་ཚུར་སྨིན་མཚམས་ལ་ཐུག་ལ་ཁད་ཚུན་འོངས་ཏེ། དེ་ནས་དེར་རོ་རྐྱང་གཉིས་ཀྱི་དབུ་མ་ལ་ཅུང་ཟད་གཅེར་ཞིང་བུག་པ་འབྲེལ་བ་ནས་རོ་མ་བརྒྱུད་དེ་སྣ་གཡས་པ་ནས་
འཐོན་པར་བསམ་པ་ཡིན་ལ། ཁྲིད་ཡིག་ཏུ་སྤྱི་བོ་ནས་གསེར་སྒོ་བརྒྱད་ཅེས་གསུངས་པ་ལ། གསེར་གྱི་སྒོ་ཛ་ལན་དྷུ་རའི་མིང་ཅན། ཞེས་འོག་ཏུ་འབྱུང་བས་མཚོན། སྤྱི་བོའི་རྩ་སྒོ་ལ་གསེར་
སྒོ་འདོགས་ཏེ། དེ་ནས་རྣམ་ཤེས་འཕོས་ན་དག་ཞིང་བགྲོད་པ་ལ་སོགས་པའི་དོན་གྱི་སྒོ་དེ་མཆོག་ཏུ་བཟང་བས་གསེར་སྒོ་ཞེས་བྱས་ལ། དེ་དང་སྤྱི་བོ་ཉིད་འབྲེལ་བའི་ཕྱིར་ཛཱ་ལནྡྷ་རའི་མིང་གིས་

ཀྱང་དེར་བརྗོད་དེ། ཞིབ་མོར་ན་ཛཱ་ལནྡྷ་ར་ནི་ཁྱིམ་དང༌། གསེར་སྒོ་ནི་དེའི་སྒོ་ལྟ་བུ་ཡིན་ཡང་། སྒོ་དེ་ཁྱིམ་དེར་འདུ་བ་བཞིན་ནོ། །དེ་ལས་གསེར་སྒོ་བརྒྱུད་པའི་གོ་དོན་སྤྱི་བོའི་ཡི་གེ་ཡན་གྱི་
རྩ་སྦུབས ཁ་མདུན་བསྟན་དེར་འོངས་པ་ལ་བྱ་ཞིང་།མཚོགས་མའི་ཕྱོགས་སུ་འོང་བ་དང་སྨིན་མཚམས་ཀྱི་དབུ་མའི་སྦུབས་དེ་ནི་གསེར་སྒོ་དངོས་མིན་ཡང་དེའི་རྒྱུན་ཡིན་པས། གསེར་སྒོ་བརྒྱུད་
ཅེས་པའི་ཚིག་ཁོངས་སུ་འགྲོ་དགོས་ཤིང༌། སྣ་རྩེར་འཐོན་པ་ཙམ་ལས་སྣ་གཡས་པའི་དམིགས་བསལ་མ་གསུངས་ཀྱང༌། འགྲེལ་པར་རླུང་ཕྱིར་སྤྲོ་བ་བསྐྱེད་པ་འཁོར་བའི་རླུང༌། གཡས་རོ་
མའི་བྱེད་ལས་སུ་ཡོད་པས་རྩ་དེ་ཁ་སྟེང་དུ་བལྟ་བས་སྟེང་སྒོ་ཞེས་གསུངས་པ་དང་ཡང་འབྲེལ་ཆགས་ཤིང༌། འཇུག་དུས་སྣ་གཡོན་ནས་འཇུག་པར་གསུངས་པའི་ཤུགས་ཀྱིས་ཀྱང་དེ་ལྟར་གྲུབ་
* པས་སོ། །ཞལ་གདམས་སུ་ཡང་། སྤྱི་བོ་ནས་སྨིན་མཚམས་བརྒྱུད་སྣའི་རྩེར་འཐོན་པར་བསམ་ཞེས་འབྱུང་བས་ཀྱང་ཚུལ་དེ་རྣམས་འགྲུབ་ཅིང༌། ཁྱད་པར་མཆོག་གི་བླ་མ་བདེ་ཆེན་རྡོ་རྗེ་ཡང་
དེ་ལྟར་བཞེད་པར་སྣང་ལ། གཞན་བརྒྱུད་པའི་མན་ངག་འཛིན་ནོ་བར་ཁས་འཆེ་བ་དག་ཀྱང་ཐེ་ཚོམ་གྱི་རྒྱར་འཐུམ་ནས་སྣའི་རྩེ་མོར་ཞེས་པ་སྨིན་མཚམས་སྣ་རྩེ་ལ་དགོངས་སམ་ཞེས་

།དང༌། གསེར་སྒོའི་ཐ་སྙད་ཀྱང་སྤྱི་བོ་སྨིན་མཚམས་གཉིས་ཀ་ལ་ཡོད་དམ་སྙམ་པ་སོགས་མ་ངེས་པ་སྣ་ཚོགས་ཤིག་སྨྲ་བ་ཐོས་སོ། །དེས་ན་ཁྲིད་ཡིག་ཏུ་གསལ་ཁ་༄༅།
༣ མེད་ཀྱང་སྨིན་མཚམས་ངོས་སུ་རྩ་གསུམ་ཕྲད་པའི་སྦུབས་འབྲེལ་ཞིག་བསམ་དགོས་ཏེ། གནས་ཚུལ་ལ་ཡང་དེར་དབུ་མ་ལ་རོ་རྐྱང་གིས་མདུད་པར་བཤད་པས་སོ། །རླུང་ནང་དུ་འཇུག་པའི་ཚེ་
ཨཾ་ཡིག་གི་རང་བཞིན་འོད་ཟེར་དཀར་པོའི་རྣམ་པ་ཨོཾ་གྱི་མདངས་ཅན་དུ་སྣ་གཡོན་རྐྱང་མ་ནས་ཞུགས། སྨིན་མཚམས་ཀྱི་སྦུབས་ནས་དབུ་མར་སོང་སྟེ་སྤྱི་འཁོར་གྱི་ཡི་གེ་ལ་གཡོན་དུ་ལན་གསུམ་
བསྐོར་ཏེ། དེའི་སྦུབས་འབྲེལ་ནས་གཡོན་རྐྱང་མ་བརྒྱུད་མགྲིན་འཁོར་ནས་ལྟེ་འཁོར་གྱི་ཡི་གེའི་བར་ལ་ལན་གསུམ་རེ་བསྐོར་བ་སོགས་གཡོན་བརྒྱུད་པ་དང་བསྐོར་ཕྱོགས་ཙམ་མ་གཏོགས་སྔ་
མས་ཤེས་ཤིང་། དེ་འདྲ་བས་ཨ་ཤད་ཀྱི་བར་དུ་འོངས། གནས་པ་ན་རླུང་དེ་ཧཱུཾ་གི་རང་བཞིན་གྱི་ཨ་ཤད་དང་རོ་གཅིག་ཏུ་འདྲེས་པ་ཧཱུྃ་གི་མདངས་སུ་འཆར་ཞིང་དེར་སེམས་བཅུག་ནས་བལྟས་པ་
ན་ལུས་ནང་གི་རྩ་ཡིག་བཀོད་པ་ཐམས་ཅད་ཆེས་གསལ་འབར་དུ་སྣང་བར་བསམ། ཡང་རླུང་ལྡང་བ་ན་ཨ་ཤད་ལས་ཨའི་རང་བཞིན་གྱི་རླུང་མཆེད་པ་ནས་ཧཱུྃ་གི་རང་བཞིན་དུ་སྡོམ་པའི་བར་311

བསྐོར་འདེད་དུ་མས་ཉམས་སུ་ལེན་ཅིང་། དམིགས་པ་དེ་རྣམས་བུམ་ཅན་དང་སྦྱར་ཡང་ལེགས་སོ། །ཡང་ཞལ་གདམས་ལྟར་ན་རླུང་ལྡང་བ་ན་ཨ་ཤད་ལས་རླུང་གི་རང་བཞིན་ཨ་ཡིག་དམར་པོ་
ཞིག་བྱེ་བས་རོ་མ་བརྒྱུད་ཡི་གེ་རྣམས་ལ་བསྐོར་ནས་ཕྱིར་འཐོན་པ་དང༌། འཇུག་དུས་ཨཾ་ཡིག་དཀར་པོ། གནས་དུས་ཧཱུཾ་ཡིག་གི་རང་བཞིན་དུ་ཡོད་པའི་རླུང་ཨ་ཤད་དང་འདྲེས་པ་ལས་ཡིག་
གཟུགས་མི་བསྒོམ་པ་སྔ་མ་དང་མཚུངས་པར་བཤད་པའི་ལྡང་འཇུག་གཉིས་ལ་གོང་བཤད་དང་འདེམས་ཁར་རུང་མོད། ཡི་གེར་སྣང་དུས་ཀྱང་དེ་མཐུན་གྱི་སྒྲ་གདངས་ཅན་དུ་དམིགས་
ཤིང་༑ ཡི་གེ་དེ་ལས་རང་མདོག་གི་འོད་ཕྱོགས་ཀུན་ཏུ་འཕྲོ་ཞིང་ལྷག་པར་སྔོན་རྗེས་གཉིས་སུ་འཕྲོ་བས་འོད་ལམ་སྐྱངས་པའི་ཁར་ཡིག་འབྲུ་འོང་བ་ལྟ་བུ། ཁ་དོག་ནི་ལྡང་བ་དམར་པོ་
དང་༑ འཇུག་པ་དཀར་པོ་སྔར་བཞིན། ཡི་གེ་བསྒོམ་པ་ཕལ་ལ་ཡིག་ཕྲེང་གི་ཚུལ་མང་ཡང༌། འདིར་ནི་ཨ་ཤད་ལས་ཨ་ཡིག་གཅིག་ཟུར་དུ་བྱེ་ནས་ཞེས་ཞལ་གདམས་སུ་ཡོད་པས་མཚོན་ཏེ་
ཡིག་འབྲུ་གཅིག་ཉིད་འོད་ལམ་དང་བཅས་བསྒོམ་པའོ།། ཝཱ །གཉིས་པ་སྔགས་ཀྱི་རིམ་པ་ནི། ལུས་གནད་རྣམ་སྣང་གི་ཆོས་སྤྱི་མཐུན་ལས། མིག་ཐད་ཀར་གཏད་པ། རླུང་རོ་ལན་g

བླསྒྲུབ་༄༅། །གསུམ་མམ་དགུ་ཕྲུགས་སུ་བསལ་རྗེས་སྣ་གཡས་ནས་ཉི་མ་དང་གཡོན་ནས་ཟླ་བའི་ཆོས་ཅན་གྱི་རླུང་གཉིས་ཀ་ཁ་དོག་ལྔ་པ་སྣ་གཉིས་ཀ་ནས་རོ་རྐྱང་བརྒྱུད་ནས་ལྟེ་འོག་
ཤི ཏུ་ཤད་དེ་འོངས་པར་བསམས་ནས་སྟེང་རླུང་བརྔུབས་ཏེ་ལྟེ་འོག་ཏུ་མནན། ཐུར་སེལ་ཅུང་ཟད་འཐེན་པས་སྟེང་འོག་གི་རླུང་གཉིས་ཀ་ཀྵ་ཡིག་གི་ནང་ནས་ཡར་ཨ་ཤད་ལ་ཞུགས་པས། དེ་ཉིད་
ཞེ་སད་པའི་ཚུལ་གྱིས་དམར་ལམ་སོང་ནས་དུ་བ་སྔོ་མེར་བ་ཅུང་ཟད་འཐུལ་ཞིང་མེ་མདུང་ཚུགས་སུ་འབར་བར་བསམ། དེ་ལ་སྟེང་རླུང་བརྔུབས་པ་དེ་ལྟེ་འོག་གི་རྩ་གསུམ་སྦུབས་གཅིག་ཏུ་འབྲེལ་
གཅིག་
བའི་སྦུབས་ནང་ན་མར་འོངས་སྟེང༌ནས་མནན་པའི་ཤུགས་ཀྱིས་ཨ་ཤད་དང་ཀྵ་ཡིག་ལ་རེག་ལ་ཁད་དུ་ཀྵ་ཡིག་གི་འོག་ཙམ་དུ་འོངས། ཐུར་སེལ་བསྐུམ་པས་དེ་སྟེང་དུ་ལྷགས་པ་དང་སྟེང་རླུང་ཐུར་
དུ་འོངས་པ་གཉིས་པོ་འདྲེས་ཏེ་ཡར་ཀྵ་ཡིག་གི་ཞབས་ནས་བརྒྱུད་ཨ་ཤད་ལ་ཞུགས་པར་བསམ་པ་ཡིན། འདིར་རླུང་བུམ་ཅན་ཙམ་སྒྲུབ་པར་ཟིན་བྲིས་དག་ཏུ་སྣང་ཡང༌། སྔར་རྡོར་བཟླས་ལ་
སོགས་པར་བུམ་ཅན་མ་བསྒོམས་པས་མ་བྱང་ན་འདིར་བུམ་ཅན་དང༌། གཞན་དུ་འདི་ནས་སྦྱོར་བ་བཞི་ལྡན་སྒྲུབ་པས་ན། དགང་གཞིལ་སོགས་ཀྱི་ཚེ། ཨ་ཤད་ལས་འབར་བའི་མེས་དབུ་མ་313

བརྒྱུད་ནས་ལྟེ་འཁོར་ཁེངས་པ་དང༌། མར་ཐུར་དུ་རྐང་སོར་གྱི་རྩེའི་བར་དང༌། སྙིང་ག་དང༌། མགྲིན་པ། སྤྱི་བོའི་འཁོར་ལོ་རྣམས་རིམ་པར་གང་བར་བསམས་ཏེ། དེ་ལ་ལ?་མ་དམ་ཚིག
གི་གཟུགས་སོགས་གསུངས་དོན། རྩ་ཚོགས་དཔའ་མོ་ཡིན་པར་མ་ཟད། ཁམས་ཀྱི་ཡང་དམར་ཆ་དཔའ་མོ་ཡིན་ལ། འདིར་མེའི་རྣམ་པ་ཅན་དུ་འབར་བའང་དོན་ལ་དམར་ཆ་ཡིན་པས་དེ་ལ་དེ་
ཞུགས་པ་ནི་དམ་ཚིག་པ་ལ་ཡེ་ཤེས་པ་ཞུགས་པ་དང་ཚུལ་མཚུངས་པའི་ཕྱིར་ཏེ། ཡེ་ཤེས་པས་བྱིན་གྱིས་མ་བརླབ་པའི་དམ་ཚིག་པ་ཙམ་ནུས་པ་ཆུང་བ་བཞིན་བྱང་སེམས་ཀྱི་ལོངས་སྤྱོད་དང་བྲལ་
བའི་རྩ་ཡང་བདེ་ཆེན་སྒྲབ་པ་ལ་ནུས་པ་མེད་པའི་ཕྱིར་དམ་ཚིག་པ་ལ་ཡེ་ཤེས་པ་བཅུད་དུ་གཞུགས་དགོས་པ་བཞིན་རྩ་ཡང་བཅུད་བྱང་སེམས་ཀྱིས་གང་བ་གལ་ཆེ་བས་སོ། །བཅོམ་ལྡན་འདས་
རྣམས་དང་སྙོམས་པར་འཇུག་པ་ནི། བྱང་ཐིག་གི་ཡི་གེ་རྣམས་དཔའ་བོ་ཡིན་པས། དེ་དག་ལ་མེས་རེག་པས་བདེ་བ་གཡོ་བར་དམིགས་ཤིང༌། ལྷག་པར་ཧཾ་ཡིག་ལས་བདུད་རྩིའི་རྒྱུན་ཅུང་ཟད་
འབྱུང་བར་བསམ། ཕྱིར་གཏོང་དུས་ཨ་ཤད་ཀྱི་འོད་ཟེར་དམར་པོས་ཞིང་རབ་འབྱམས་ན་རྒྱལ་བ་སྲས་བཅས་བླ་མ་རྡོ་རྗེ་འཆང་གི་དཀྱིལ་འཁོར་དུ་བཞུགས་པ་ལ་མཆོད་ནས་བྱིན་རླབས་འོད་ཟེར་

p ༄༅། །དམར་པོ་ཚ་བའི་རང་བཞིན་དང་བདེ་བའི་ཉམས་ཟུང་དུ་འབྲེལ་བར་དྲངས་ཏེ་རྔུབ་དུས་ཨ་ཤད་ལ་ཐིམ་པར་བསམ། དགང་གཞིལ་དུས་དམིགས་པ་སྔ་མ་
༴ ལྟར༑ དབྱུང་དུས་ཨ་ཤད་འོད་ཀྱིས་སྣོད་ཀྱི་འཇིག་རྟེན་གྱི་མ་དག་པ་སྦྱངས་ནས་ཡུམ་ལྔའི་ངོ་བོར་གྱུར་པའི་དྭངས་བཅུད་བསྡུས་ཏེ་རྔུབ་དུས་སྤྲོ་གཞི་ལ་བསྟིམ་པ་དང་། ྋ ཁུག་པ་དེ་ལས་ཕྱིར་
གཏོང་དུས་འོད་ཀྱིས་སེམས་ཅན་གྱི་སྡིག་སྒྲིབ་སྦྱངས་ནས་རྡོ་རྗེ་འཆང་ཡབ་ཡུམ་གྱི་གོ་འཕང་ལ་བཀོད་པའི་དཔལ་ཡོན་བསྡུས་བསྟིམ་རྣམས་རེས་མོས་སུ་བྱ་ཞིང་། སྤྱིར་རླུང་ཁུག་པ་གཅིག་ཁོ་ནས་
ལུས་རིལ་པོ་མེས་ཁེངས་པ་དེ་འབར་བཞིན་པ་ལས་ཁུག་པ་ཕྱི་མ་རྣམས་སུ་བསྣོན་མའི་ཚུལ་གྱིས་ཨ་ཤད་ལས་མེ་རྒྱུན་ཆད་མེད་དུ་སྤྲོ་བའམ། ཡང་ན་ཁུག་པ་དང་པོས་ཨ་ཤད་ལས་མེ་སོར་བཞི་
ཙམ་མདུང་ཚུགས་སུ་སྦར། དེ་ནས་ལྟེ་བ། རྐང་སོར་རྩེ་བར། སྙིང༌། མགྲིན། སྤྱི་འཁོར་རྣམས་ཁེངས་པ་ལ་ཁུག་པ་རེ་རེ་དང་དེ་ལྷག་ཇི་ཙམ་འཛིན་པ་ལ་མེས་ལུས་གང་བཞིན་པའི་སྟེང་
m
?དུ་ཨ་ཤད་ལས་མེ་རྒྱུན་མ་ཆད་པར་སྤྲོ་བ་ཉིད་བྱས་ནའང་ལེགས་ཏེ་རྣམ་པ་གཅིག་ཁོ་ནར་མ་ངེས་སོ། །ཞལ་གདམས་སུ་འབར་འཛག་འཐབ་པའི་དམིགས་པ་ཡང་ཡང་བསྒོམ་པར་བྱ་ཞེས་གསུངས་
315

ཀྱང་༑ སྔར་བཤད་ལྟར་ཧཾ་ལས་བདུད་རྩིའི་རྒྱུན་ཅུང་ཟད་བབས་པར་བསམ་པ་ཙམ་ལས། ཆོས་དྲུག་སོགས་ཀྱི་འབར་འཛག་བཞིན་དཀར་དམར་འདྲེས་མས་ལུས་ཁེངས་པ་ནི་མི་མཛད་པར་སྣང་
ལ༑ དེའི་ཕྱིར་ལུས་ནང་དུ་མེའི་དམར་ཆ་ལས་གཞན་དཀར་ཆ་འབབ་པའི་རྣམ་པ་སོགས་གསལ་དོད་མི་བསྒོམ་ལ། ཁྲིད་ཡིག་གི་དགོངས་པའང་འདི་ཙམ་དུ་ངེས་སོ་སྙམ། །གསུམ་པ་ཡེ་ཤེས་
རིམ་པ་ནི། རྩ་འཁོར་ཐམས་ཅད་མེས་ཁེངས་པ་ནི་བཅོམ་ལྡན་འདས་མ་དེས་རྣལ་འབྱོར་མ་ཐམས་ཅད་བྱིན་གྱིས་བརླབས་ཞེས་གསུངས་པའི་དོན་ཏེ། རྩ་ཚོགས་ནི་རིགས་བསམ་གྱིས་མི་ཁྱབ་
པའི་རྣལ་འབྱོར་མ་ཡིན་ལ་ཨ་ཤད་རྡོ་རྗེ་སྙེམས་མའི་མེ་འོད་ཀྱིས་རྩ་ཐམས་ཅད་ལ་ཁྱབ་པ་ནི་དེས་དེ་རྣམས་བྱིན་གྱིས་བརླབས་པའི་ཚུལ་ཏེ། དོན་དུ་ཡང་མེ་དྲོད་ཉམས་བདེ་བ་དང་བཅས་པ་དེས་སྲོས་
ཤིང་རླན་པས་རྩ་རྣམས་མཉེན་ཅིང༌། འཁྱོག་བསྲོངས་པ་དང༌། རླུང་ཐིག་འགྲོ་འོང་བདེ་ཞིང་བདེ་ཉམས་ལྡན་པར་འགྱུར་བའི་ཕྱིར་བྱིན་གྱིས་བརླབས་པ་ནི་ཅིས་ཀྱང་ཡིན་ནོ། །དེ་ཙམ་ཞིག་ནི་
སྔགས་ཀྱི་རིམ་པ་ཉིད་ཀྱིས་འགྲུབ་པས་དེའི་རྣལ་འབྱོར་གྱི་ཕྱི་མཐའ་དེ་མ་ཐག་ནས་རླུང་ཕྱིར་དབྱུང་དུས་ཨ་ཤད་ཀྱི་མེ་ཟེར་དབུ་མ་བརྒྱུད་སྤྱི་བོ་ནས་སྨིན་མཚམས་མཛོད་སྤུར་ཞུགས་ཤིང་། སྨིན་

།མཚམས་གནད་ཀྱི་སྒོ་དེ་ཕྱེ་ནས་བྱུང་སྟེ། འོག་མིན་སོགས་ལོངས་སྤྲུལ་གྱི་ཞིང་རྣམས་སུ་རྒྱལ་བ་སྲས་བཅས་བླ་མ་རྡོ་རྗེ་འཆང་གི་དཀྱིལ་འཁོར་གྱི་རྣམ་པ་དང་ངོ་བོ་| ༄༅། 1/1/01
༴ཉིད་དུ་བཞུགས་པའི་སྐུ་ལ་རེག་ཅིང་ཞུགས་པས་སྙོམས་འཇུག་གི་མཆོད་པའི་དགྱེས་པ་བསྐྱེད་དེ། སླར་མེ་དེ་ཚུར་སྐུ་ལས་བྱེ་ནས་བྱུང་བ་ན་སྐུ་གསུང་ཐུགས་དབྱེར་མི་ཕྱེད་པའི་བདུད་རྩི་དཀར་ཞིང་
དྭངས་པ་འོད་ལྔ་འཕྲོ་བ་དེ་ལྟ་བུ་མེ་ཟེར་གྱི་ཀློང་ལས་སྤྱན་དྲངས། རྔུབ་དུས་སྨིན་མཚམས་ནས་དབུ་མ་བརྒྱུད་དེ་སྤྱི་བོར་འོངས། རླུང་སྡོམ་པ་ནས་རྔུབ་ཆུང་ལ་མ་ཐུག་བར་ཙམ་གྱི་དམིགས་པར་
བདུད་རྩི་དེ་རྣམས་སྤྱི་བོའི་ཡི་གེའི་ཚོགས་ལ་ཐིམ་པས། ཡི་གེ་རྣམས་སྐ་རྡོ་རྗེའི་ལྷ་དམ་ཚིག་སེམས་དཔའི་ཚུལ་ལ། སྤྱན་དྲངས་པའི་བདུད་རྩི་ཡེ་ཤེས་སེམས་དཔའི་ཚུལ་གྱིས་ཐིམ་
པས༑ ལུས་ཀྱི་དྲི་མ་དག་བུམ་པའི་དབང་ཐོབ། འབྲས་བུ་སྐུ་རྡོ་རྗེ་མངོན་སུམ་དུ་གྲུབ་པར་མོས། སླར་ཡི་གེ་རྣམས་ལས་བྱང་སེམས་བྱེ་བའི་ཚུལ་གྱིས་བྱུང་བས་སྤྱི་བོའི་རྩ་འདབ་ཐམས་ཅད་
ཀྱང་ཁེངས་ཤིང་། དབུ་མའི་ནང་ན་མར་ཆུ་རྒྱུན་ལྟ་བུར་ཐོགས་མེད་དུ་བྱུང་བ་མགྲིན་པའི་ཡི་གེ་རྣམས་ལ་ཐིམས་པས། ངག་གི་དྲི་མ་དག །གསང་དབང་ཐོབ། གསུང་རྡོ་རྗེ་གྲུབ་པར་མོས་

རྗེས་ཡི་གེ་རྣམས་ལས་བདུད་རྩི་བྱུང་བས་མགྲིན་པའི་རྩ་འདབ་ཁེངས་ཤིང་དབུ་མ་ནས་སྙིང་གའི་ཡི་གེ་ལ་ཞུགས་པས། ཡིད་སྒྲིབ་དག །ཤེས་རབ་ཡེ་ཤེས་ཀྱི་དབང་ཐོབ་ཐུགས་རྡོ་རྗེ་གྲུབ་པར་
མོས༑ ཡང་བྱང་སེམས་བྱེ་བས་འཁོར་ལོ་ཁེངས་ནས་ལྟེ་བའི་ཡི་གེ་ལ་ཞུགས་པས་སྒོ་གསུམ་ཐ་དད་དུ་འཛིན་པའི་དྲི་མ་དག །དབང་བཞི་པ་ཐོབ། འབྲས་བུ་ཡེ་ཤེས་རྡོ་རྗེ་གྲུབ་པར་
བསམ༑ ལྟེ་བའི་ཡི་གེ་ལས་སླར་བྱང་སེམས་བབས་པའི་ལྟེ་བའི་རྩ་འདབ་རྣམས་ཁེངས་ཤིང་དེ་ནས་བརྩམས་རྐང་སོར་གྱི་རྩེའི་བར་གྱི་རྩ་འདབ་དང་ལུས་གནས་ཀུན་ཀྱང་རིམ་པས་གང་བར་
བསམ༑ དེ་ནས་བྱང་སེམས་ལེན་པའི་མེ་རྒྱུན་གྱི་སྙིང་པོ་དེ་ཡང་ཨ་ཤད་ཀྵ་ཡིག་དང་བཅས་པ་ལ་ཐིམ་པར་མོས་པ་ཡིན་ལ། དམིགས་པ་མྱུར་ཞིང་གོམས་སྟོབས་ཆེ་ན་རླུང་བརྔུབས་ཏེ་ལྟེ་འོག་ཏུ་
མནན་རྗེས། འོག་རླུང་འཐེན་པའི་ཁ་སྦྱར་ནས་སླར་མར་ནོན་ཙམ་བྱེད་པ་དང་མེ་ཟེར་ཨ་ཤད་ལ་ཐིམ་པ་འགྲིགས་པར་བྱེད་པ་ཡིན་མོད་ཀྱང་།ྋ སྤྱིར་དབང་ཐོབ་པའི་མོས་པ་སོགས་ཀྱང་དལ་བུས་
བསྒྲུབས་ན་ལེགས་པས་ཕལ་གྱི་སྔ་མ་ལྟར་རོ། རྔུབ་ཆུང་དང་གཞིལ་བ་ལ་སོགས་པའི་ཚེ་ལུས་ཐམས་ཅད་མེ་དང་བདུད་རྩི་འདྲེས་མས་ཁེངས་པ་ལ་དམིགས། ཕྱིར་གཏོང་དུས་རྩ་ལུས་ཀུན་མེས་

༄༅། །གང་བའི་དབུས་ཨ་ཤད་རྩ་བར་བཟུང་བ་དབུ་མའི་མེ་ཟེར་སྨིན་མཚམས་ནས་ཐོན་པས་བདུད་རྩི་བྲེངས་ཏེ་བརྔུབ་པ་ནས་བརྩམས་སྤྱི་བོ་སོགས་ནས་རིམ་པར་དབང་
༣༡བསྐུར་བ་དང་མེ་ཟེར་ཨ་ཤད་ལ་བསྟིམ་པ། ལུས་དཀར་དམར་གྱིས་གང་བ་ལ་དམིགས་ནས་གཞིལ་སོགས་བྱེད་པས་མཚོན་པའི་རིམ་པས་རླུང་གྲངས་ཇི་ཙམ་འདོད་པ་ཉམས་སུ་བླང་བར་བྱ་
འོན་ཀྱང་བདུན་ཕྲག་འགའ་རེའམ། བཅུ་གསུམ་མམ། སུམ་ཅུ་རྩ་གཉིས་སམ། སོ་བདུན་ནམ། བརྒྱའམ། བརྒྱ་དང་བརྒྱད་ལ་སོགས་པ་རྟེན་འབྲེལ་དག་སྦྱོར་གྱི་གྲངས་ངེས་ཅན་
དུ་ནི་སྒྲུབ་དགོས་ཏེ། རིམ་བཞིན་ཁ་སྦྱོར་བདུན་དང་། ལྷ་བཅུ་གསུམ་དང་། གནས་ཡུལ་སོ་གཉིས་སམ། སོ་བདུན་གྱི་རྩ་དག་པ་དང་། ཕུང་སོགས་རིགས་བརྒྱ་དག་པ། དེ་ལས་འབྲས་
བུའི་དབང་ཕྱུག་བརྒྱད་དུ་འགྱུར་བ་མཚོན་པ་སོགས་སོ། །འདིའི་འོད་ཟེར་གྱིས་བདུད་རྩི་སྤྱན་འདྲེན་ལ་སྔར་བཤད་པ་དེ་ཙམ་གྱི་དམིགས་པ་ནི་ཕལ་གྱི་བློ་ལ་འཆར་བདེ་ཞིང༌། འོན་ཀྱང་མེ་ཟེར་དེ་
རྡོ་རྗེ་སྙེམས་མའི་ངོ་བོར་དྲན་པ་སོགས་མེད་ན་སྙོམས་འཇུག་མཆོད་དོན་དུ་མི་འགྲོ་ལ། བདུད་རྩི་བླངས་ཏེ་ལུས་ཀྱི་པདྨར་བཟུང་བ་ཞེས་གསུངས་པ་ཡང་མེ་ཟེར་རིལ་པོ་ཡུམ་གྱི་ཆ་ཚུལ་དུ་བྱས་
319

ནས༑ དེའི་ཀློང་དུ་བདུད་རྩི་གནས་པ་ནི་པདྨ་སྟེ་མངལ་སྒོར་བཟུང་བའི་དཔེ་སྦྱོར་དུ་ཐོབ་ལ། ཡང་དམིགས་པའི་རྣམ་འགྱུར་ལ་གོམས་པས་ནི། སྤྱིར་མེ་ཟེར་དེ་ཉིད་རིགས་ཀྱི་ཡུམ་མ་ལུས་པའི་
ཁྱབ་བདག་རྡོ་རྗེ་སྙེམས་མ་ཡིན་མོད་ཀྱི། དེ་ཉིད་ཞིང་རྣམས་སུ་སྤྲོས་པ་ན་གཏུམ་མོའི་འབར་སྣང་ལས་སྟོང་གཟུགས་ཀྱི་དཀྱིལ་འཁོར་འཆར་བའི་བཀོད་པ་ཇི་ལྟ་བར། མེ་ཟེར་དེ་ཉིད་རིགས་རྣམས་
ཀྱི་ཡུམ་གཙོ་འཁོར་མཐའ་ཡས་པའི་རྣམ་པར་འཆར་བས་དཀྱིལ་འཁོར་བ་ཀུན་ཕྱི་ནང་གསང་བའི་མཆོད་པའི་རིམ་པ་རྣམ་པ་ཐམས་ཅད་ཀྱི་ཕུལ་དུ་ཕྱིན་པས་མཆོད་དེ། དེ་ལ་གསང་མཆོད་ནི་སྙོམས་
འཇུག །དེ་ལས་ཐུགས་རྒྱུད་ལ་བདེ་ཆེན་གྱི་ཡེ་ཤེས་སྤེལ་བ་དེ་ཁོ་ནའི་མཆོད་པའང་གྲུབ་པར་བྱས་ནས་མཆོད་ཡུལ་རྣམས་ཀྱི་རྡོ་རྗེ་བཞི་རྣམ་དབྱེར་མེད་པའི་བྱིན་རླབས་བདུད་རྩིའི་རྣམ་པར་རིག་མ་
དེ་རྣམས་ཀྱི་པདྨར་ལྷུང་བ།ྋ བདེ་སྟོང་དབྱེར་མེད་པའི་རང་བཞིན་གྱི་ངེས་པས་གཟུང་བ་ཉིད་ཀྱིས་ཉེ་བར་བཅར་བ་ན་ལྷ་མོའི་རྣམ་པའི་སྟོང་གཟུགས་ཀྱང་མེ་ཟེར་དུ་གྱུར་པས་བདུད་རྩི་བརྟན་པའི་ཚུལ་
གྱིས་ལུས་ལ་འཇུག་པར་མོས་པ་སྟེ། དེ་ལྟར་དུ་རྣམ་པ་གསལ་དོད་བསྒོམས་ན་ཁྲིད་ཡིག་གི་བསྟན་དོན་དང་དངོས་སུ་འབྱོར་པར་འགྱུར་རོ། །ཚུར་འཇུག་པ་ལ་ཁྲིད་ཡིག་ཏུ་སྤྱི་གཙུག་གི་བུ་ག་

| ༄༅། །ནས་བྱུང་སྟེ། གསེར་གྱི་སྒོ་ཛ་ལན་ངྷ་རའི་མིང་ཅན་ལས་ཞུགས་ནས་ཞེས་གསུངས་པ། འདི་ལ་བརྟགས་ན་སྨིན་མཚམས་ཀྱི་བུག་པ་ནས་བྱུང་སྟེ་གསེར་གྱི་སྒོ་
༧ སོགས་གསུངས་པ་ལ་ཡིག་ནོར་རྒྱུན་འབྱམས་ནས་སྤྱི་གཙུག་གི་ཞེས་ཐལ་བ་འདྲ་སྟེ། ཕལ་ཆེར་ལ་ཕར་སྤྲོས་པ་དང་རིགས་འདྲའམ་དེ་ངོས་ནས་ཚུར་སྡུད་པ་ཤས་ཆེ་བ་དང་། རྣམ་བཤད་དུ་སླར་
ལོག་སྣ་སྒོ་ནས་གསེར་སྒོར་ཡོངས་ཞེས་གསུངས་པའི་སྣ་སྒོ་ཡང་སྐབས་འདིར་སྨིན་མཚམས་སྣ་རྩེའི་སྒོར་ངོས་འཛིན་རུང་བས་དང༌། ཡང་རྩ་འགྲེལ་འདེམ་ཁར་འབྱུང་བ་སྲིད་ཀྱང་འདིར་དང་པོ་
ནས་སྤྱི་བོའི་རྩ་སྣེ་སྨིན་མཚམས་སུ་ཟུག་པར་བསྒོམ་བྱ་གནས་ཚུལ་དང་མཐུན་པ་ལས། ཡལ་ག་གཉིས་པ་ཚང་བུག་ཏུ་ཟུག་པ་དམིགས་བསལ་མ་བསྟན་པ་སོགས་ཀྱིས་ཀྱང་དེ་ལྟར་འགྲུབ་བམ་
སྙམ་ལ། ཞལ་རྒྱུན་དུ་ཡང་འདིར་སྤྲོ་བསྡུའི་ཁུངས་གཅིག་པར་མཛད་ཅིང་སྣང་ངོ༌། །ཡང་སྤྱི་གཙུག་གི་བུ་ག་ཞེས་པ་ཉིད་ཡང་དག་ཡིན་པའི་དབང་དུ་བྱས་ན། བུག་པ་དེ་ཐོད་པ་ལ་དོད་པ་
ཚངས་བུག་ཉིད་དང༌། གསེར་སྒོ་ནི་སྤྱི་བོའི་ཧཾ་ཡིག་གི་གནས་དང་བུག་པ་དེ་གཉིས་བར་གྱི་རྩ་སྦུབ་ལ་བྱེད་པས་རིམ་པ་དེ་ལྟར་བཤད་རུང་ཙམ་ཡོད་ཀྱང་ཧ་ཅང་ཕྲ་ཞིབ་མི་དགོས་པར་ཕྲ་ཞིབ་མཛད་

པ་འདྲ་བའི་སྐྱོན་ཆགས་ན། མཁས་པའི་གཙུག་ནོར་འདི་ལྟ་བུའི་གསུང་ལ་དེ་འདྲ་མི་སྲིད་པའི་ཕྱིར་སྔར་བཤད་ལྟར་ཡིན་ནམ་སྙམ་མོ། །སླར་ཆུ་ལས་འོ་མ་བཞིན་དུ་བྱེ་བ་ཞེས་པའི་སྐབས་
ཀྱང༌༑ མཆོད་ཡུལ་གྱི་སྐུ་གསུང་ཐུགས་ཡེ་ཤེས་ཀྱི་བདུད་རྩི་འདྲེས་མའི་ཚུལ་དུ་བླངས་པ་སྤྱི་བོའི་ཡི་གེ་ལ་ལྷན་ཅིག་ཏུ་ཞུགས་པ་ལས་སྐུའི་བདུད་རྩི་རྣམས་ཡི་གེ་དེ་དག་ལ་དབྱེར་མེད་དུ་ཐིམ་
ཞིང་༑ གསུང་ཐུགས་ཡེ་ཤེས་ཀྱི་བདུད་རྩི་རྣམས་འདྲེས་མའི་ཚུལ་དུ་སླར་ཡི་གེ་ལ་སྐུའི་བདུད་རྩི་གནས་པ་དེ་ལས་བྱེ་ནས་བྱུང་བ་དང་། མགྲིན་པའི་ཡི་གེར་གསུང་གི་བདུད་རྩི་རྣམས་ཐིམ་ཞིང་
ཐུགས་དང་ཡེ་ཤེས་ཀྱི་བདུད་རྩི་དེ་ལས་བྱེ་ནས། སྙིང་གའི་ཡི་གེར་ཐུགས་ཀྱི་རྣམས་ཐིམ་ལ། ཡེ་ཤེས་ཀྱི་བདུད་རྩི་དེ་ལས་བྱེ་ནས་ལྟེ་བའི་ཡི་གེ་ལ་ཐིམ་པའི་དོན་ལ་དགོངས་པའོ། །སྐུ་གསུང་
ཐུགས་དབྱེར་མི་ཕྱེད་པའི་བདུད་རྩི་བླངས་ཏེ་ཞེས་གསུངས་པ་ཡང་སྐ་གསུང་ཐུགས་དངོས་དང་ཡེ་ཤེས་ཤུགས་ལ་འཕངས་ནས། བདུད་རྩི་བཞི་པོ་དེ་ཚུར་འདྲེན་དུས་གོ་ས་དང་རྣམ་པ་ཐ་མི་དད་
པར་འདྲེན་ཅེས་དགོངས་པའམ། ཡང་དབྱེར་མི་ཕྱེད་པའི་སྒྲས་ཡེ་ཤེས་བཟུང་བའང་ཡིན་ཏེ། བཞི་པ་ཡེ་ཤེས་ཀྱི་སྦྱང་བྱར་སྒོ་གསུམ་ཐ་དད་དུ་འཛིན་པའི་དྲི་མ་ཞེས་འབྱུང་ན། དེ་གསུམ་ཐ་མི་

།| ༄༅། །དད་པར་རྟོགས་པ་ཡེ་ཤེས་ཡིན་དགོས་པས་སོ། །གསུམ་མདོར་ལོག་ནས་ངལ་གསོ་ཞེས་གསུངས་པ་ནི། ཨ་ཤད་ཀྱི་གནས་དེ་རྩ་གསུམ་གཅིག་ཏུ་འདུས་པའི་མདོ་
༧ཡིན་པ་ལ་དགོངས་ཤིང༌། མེ་ཟེར་དེས་དབང་བསྐུར་གྱི་རྫས་བླངས་ནས་དབང་བསྐུར་བས་ཅུང་ཟད་ངལ་བ་དེར་གསོས་ཞེས་གསུངས་པ་སྟེ། འདི་ལ་དབང་བསྐུར་བའི་དགོངས་པ་མཛད་མཁན་
ཕྱོགས་བཅུའི་རྒྱལ་སྲས། བསྐུར་རྫས་དེ་དག་གི་བྱིན་རླབས་བདུད་རྩི། བསྐུར་མཁན་མེ་འོད་ཀྱི་རིག་མ། བསྐུར་ཡུལ་གཙོ་བོ་ཡི་གེ་དང་ཞར་བྱུང་རྩ་ཚོགས་ཏེ་ལྷ་ཡབ་ཡུམ་རྒྱ་རང་བཞིན་རྣམས་
སོ༑ །དེས་ན་སྐྱེས་བུ་ཞིག་བྱ་བ་མང་པོས་ངལ་ནས་ངལ་གསོ་བ་ལ་དཔེར་མཛད་པ་སྟེ། ཚིག་ནུས་དེ་ལྟར་དབང་བསྐུར་བའི་བྱ་བ་ནི་སྤྲོས་པས་ངལ་བར་བྱེད་པ་ཡིན་ན། དེ་ནས་བྱ་བྱེད་སྤྲོས་བྲལ་
སེམས་ཉིད་ངལ་གསོ་བ་ལ་མཉམ་པར་བཞག་དགོས་ཞེས་དགོངས་པ་སྟེ། . རྔུབ་ཆུང་དང་གཞིལ་བ་སོགས་ཀྱི་དུས་མེ་ཐིག་འདྲེས་པའི་བདེ་སྟོང་དུ་མཉམ་པར་བཞག་པས་དོན་དམ་པའི་དབང་གི་
རང་བཞིན་ལ་རྗེས་སུ་བལྟ་བར་བྱ་དགོས་པའོ། །འོད་ཟེར་སྤྲོ་དུས་དེར་ཞལ་གདམས་ལས། མཐོང་སྣང་ཐམས་ཅད་གཏུམ་མོ་ཡེ་ཤེས་ཀྱི་མེར་སོང༌། སྣོད་བཅུད་ཐམས་ཅད་ཀྱི་བཅུད་བསྡུས་

ཞེས་སོགས་གསུངས་པ་ལས་དབང་བཞི་དང་སྦྱར་བ་མ་གསུངས་པ་སོགས་ཀྱི་ཁྲིད་འགྲེལ་དང་དགོངས་པ་ཅུང་མ་མཐུན་པ་ལྟར་ནའང་། ཞལ་གདམས་འདི་ནི་ཁྲིད་འགྲེལ་མཛད་གོང་དུ་སྐལ་ལྡན་
འགའ་ཞིག་གི་བརྗེད་བྱང་ལྟ་བུར་བསྩལ་བས་སྒོམ་ཚུལ་འགའ་ཞིག་རྒྱུད་ཐོག་ནས་འཚོལ་བ་ལ་དགོངས་ཏེ་ཅུང་ཟད་གབ་སྦས་དང་སྡམས་སྡོམས་སུ་མཛད་པར་ངེས་པས་ན། འདིར་ཡང་དབང་
བཞིའི་དག་དྲན་དང་རྒྱལ་སྲས་ཀྱི་བྱིན་བསྡུ་སྦས་ཤིང་། སྣོད་བཅུད་ཀྱི་དཔལ་ཡོན་བསྡུ་བ་རིམ་པ་སྔ་མར་དགོས་པ་དེ་འདིར་བསྟན་པས་ཅུང་ཟད་དཀྲུགས་པའང་ཡིན་ནོ། །དེར་མ་ཟད་ཞལ་
གདམས་ཀྱི་ཡི་གེ་འདི་ལ་ཚིག་སྣ་རིང་ཐུང་གི་འདྲ་མིན་སྣ་ཚོགས་ཀྱང་སྣང་སྟེ། གོང་དུ་ཐིག་ལེའི་རྣལ་འབྱོར་སྐབས་སུ་ཡི་གེ་ཕལ་ཆེར་ལ་ཟླ་བའི་དཀྱིལ་འཁོར་དང་བཅས་ཧཱུྃ་གིས་བྱིན་གྱིས་
བརླབས་ནས་ཞེས་འབྱུང་ལ། འགའ་ཞིག་ཏུ་ཟླ་བའི་དཀྱིལ་འཁོར་དང་བཅས་པ་ཧཱུཾ་ཞེས་བརྗོད་པས་བྱིན་གྱིས་བརླབས་ཞེས་འབྱུང་བ་ལྟ་བུ། དེའི་ཡང་ཕྱི་མ་མ་དག་པ་སྟེ། འདི་རྩ་ན་དམིགས་
སྒོམ་གྱི་སྐབས་ཁོ་ན་ཡིན་པས་དེ་ལྟར་བརྗོད་པ་སྐབས་སུ་མི་འབྲེལ་བས་སོ། །དེས་ན་ཁྲིད་འགྲེལ་ཞལ་གདམས་གར་ཡང་ཡིག་སྣ་མང་པོ་བསྡུས་ཤིང་བསྡུར་དགོས་ཀྱི་རེ་རེ་མཐོང་བས་ཆོག་ཤེས་

| ༄༅། །མི་གཏུབ་པར་སྣང་ངོ་༌། །རླུང་སྦྱོར་གྱི་རྗེས་སུ་ལོངས་སྐུའི་གསོལ་འདེབས། རྗེ་མ་འགགས་སོགས་དང་། དེ་རྗེས་ཀྱི་འདོད་གསོལ་བྱ་སྟེ། འདི་དུས་གསོལ་བ་HI0
/L/
༴འདེབས་པའི་དམིགས་ཡུལ་ནི། འཁོར་ལོ་བཞིར་བླ་མ་སྐ་བཞི་ཡི་གེའི་རྣམ་པར་བཞུགས་པ་དེ་ལ་དམིགས་ནས་ཡིན་ཞིང་། ཐམས་ཅད་ཀྱང་བདེ་བའི་རང་བཞིན་དུ་ཐིམ་པར་བསམ་ཞེས་གསུངས་L
པ་ནི་མཐར་བདེ་སྟོང་དབྱེར་མེད་ཀྱི་ངང་དུ་མཉམ་པར་འཇོག་པ་ལ་དགོངས་པ་ཡིན་ལ། འདི་དག་གི་རྗེས་ཀྱི་རིམ་པ་སོགས་གསལ་ཁ་འོག་ནས་ཁྲིགས་འཆད་པ་དེ་ཚེ་བྲི་བར་བྱའོ། །བཞི་པ་
གསང་བའི་རིམ་པ་ནི། རིམ་པ་སྔ་མ་དེ་དག་གི་ཉམས་ལེན་དང་འབྲེལ་བར་སྲོག་ལུས་ལ་བཀག་སྟེ་བསྒོམས་པས་རླུང་ཟིན་པར་འགྱུར་ཏེ། དེ་ལ་རླུང་ཕྱིར་རྒྱུ་བའི་ཤེད་ཉམས་ནས་མི་མངོན་པ་
ཙམ་དུ་གྱུར་པ་ནི་ཤུགས་ཟིན་པ། ཉིན་ཞག་གཅིག་ལ་ཉི་ཁྲི་ཆིག་སྟོང་དྲུག་བརྒྱ་རྒྱུ་བ་དེ་གྲངས་ཇེ་ཉུང་དུ་སོང་བ་ནི་རྒྱུ་བ་ཟིན་པ། སྣ་ནས་ཕྱིར་སོར་བཞི་ནས་བཅུ་དྲུག་གི་བར་རྒྱུ་བ་རྣམས་སོར་
གསུམ་དང་བཅོ་ལྔ་ཙམ་དུ་ཕྱིན་པས་སོར་ཚད་ཐུང་དུ་སོང་བ་རིང་ཐུང་ཟིན་པ། སྣ་སྒོའི་ས་རླུང་སེར་པོ་ཆུ་རླུང་དཀར་པོ། མཐོང་བ་སོགས་ནི་ཁ་དོག་ཟིན་པ། རླུང་ཕྱིར་མི་རྒྱུ་བར་རང་གནས་རྩ་

འདབ་སོ་སོར་ཁད་དེ་བར་གནས་པས་རང་ཉིད་ཕྱིར་ལ་འཕོ་བའི་ནུས་པ་ཟད་པ་ནི་ནུས་པ་ཟིན་པའི་སྟོབས་ཟིན་པ་ཞེས་བྱའོ། །ཟིན་པ་ཕྱི་མ་དེ་ལས་གཏུམ་མོའི་མེ་ཅུང་ཟད་འབར་ཞིང་དྲོད་བརྟན་པར་
འགྱུར་བ་ནི། ཕྱོགས་ཀྱི་བུ་ག་མེད་པའི་ཁྱིམ་གྱི་མེ་ལྕེ་དྲང་པོར་འབར་བ་བཞིན། གཏུམ་མོའི་ལྟེ་སྐོར་གྱི་རྩ་འདབ་རྣམས་སུ་རླུང་ཁད་དེ་བར་གནས་པའི་རྒྱུ་ལས་སོ། །གཏུམ་མོའི་དྲོད་དེས་རྩ་སྣ་
ཚོགས་ཀྱི་ཁ་ཕྱེ་བ། དེ་དག་ཏུ་རླུང་ལྔས་ཐིག་ལེ་ཁྲིད་དེ་ཕྱིན་པས། རྩ་མ་བྱང་བ་རྣམས་སུ་རླུང་ཐིག་བསྒྲོད་པའི་ཕྱིར་རྩ་ཟུག་རླུང་ཟུག་ཐིག་ལེའི་ཟུག་རྣམས་འབྱུང་ཞིང༌། དེ་ལས་དག་པའི་རྩར་
ཕྱིན་པའི་ཚེ་སངས་རྒྱས་ཀྱི་ཞིང་མཐོང་བ་དང་། མ་དག་པའི་རྩར་ཚུད་པའི་ཚེ་དམྱལ་བ་སོགས་རིགས་དྲུག་གི་གནས་སྦྱོང་འཆར་བ་ནི། ཁམས་འདུས་པ་དང་པོ་དྲོད་ཀྱི་དུས་སམ་སྡུག་བསྔལ་གྱི་
དུས་ཞེས་བྱ་སྟེ། རྩ་སྣ་ཚོགས་པར་ཁམས་རླུང་གི་བཞོན་པ་ཅན་འདུས་པ་ཡིན་པའི་ཕྱིར་ཁམས་འདུས་པ། སྔར་ཕན་ལམ་ཚུལ་འདི་འདྲ་བསྒོམས་པ་ལ་ཁམས་འདི་ལྟར་འདུས་པ་མེད་པའི་ཕྱིར་
འདི་ནི་འདུས་པ་དང་པོའོ། །རྩ་ཟུག་སོགས་དང་གནས་སྦྱོང་སོགས་འབྱུང་དུས་ཡིན་པའི་ཕྱིར་སྡུག་བསྔལ་གྱི་དུས་དང༌། མེ་དྲོད་ཅུང་ཟད་བརྟན་པའི་དུས་ཡིན་པས་དྲོད་ཀྱི་དུས་སོ། །དེ་ནས་

! |༄ ༅། །ཟུག་རྔུ་སོགས་ཁྱད་དུ་བསད་ནས་ཤུགས་ཕྱུངས་ཏེ་བསྒོམ་པས་མྱུར་དུ་སྡུག་བསྔལ་གྱི་དུས་ལས་ཡོལ་ནས་བདེ་བར་འགྱུར་ལ། དེ་ཡང་བསྒོམས་སྟོབས་ཀྱིས་དྲོད་
0B2
ཤུགས་ཇེ་རྒྱས་སུ་སོང་བས་ཁམས་རྣམས་དྭངས་མར་བཞུ་སྟེ་བྱང་སེམས་རྒྱས་པས་རྩ་རྣམས་ལ་སྙོམས་པར་འཇུག་པ་སྟེ་དེ་དག་ཏུ་རྒྱུ་བ་ཡིན་ལ། དེ་ལས་བདེ་བ་སྐྱེས་པ་དེས་ལུས་ཐམས་ཅད་ཁྱབ་
ཅིང་༑ བདེ་བ་ལས་སུ་རུང་བའི་རང་བཞིན་ཡིན་པས་ཤིན་ཏུ་སྦྱངས་པའི་བདེ་བ་ཞེས་བྱ་སྟེ། དེ་ལྟ་བུ་ལ་གནས་པ་ནི་འདུས་པ་གཉིས་པ་བདེ་བའི་དུས་སོ། །དེ་ནས་ནང་གི་བདེ་བའི་མཐུས་ཕྱི་
རོལ་གྱི་འདོད་པ་ལ་བློ་མི་འཇུག །དེའི་ཤུགས་ཀྱིས་མི་རྟོག་པ་སྐྱེ་བ་ནི་འདུས་པ་གསུམ་པ་མི་རྟོག་པའི་སྐབས་སོ། །དྲོད་ཀྱི་དུས་ནས་འགོ་བརྩམས་ཏེ་དུ་བ་ལ་སོགས་པའི་རྟགས་མཐའ་ཡས་པ་
འཆར་ལ། རྟགས་འདི་དག་ཀྱང་སྲོག་རྩོལ་གྱི་སྟོབས་ཀྱིས་རླུང་དབུ་མར་ཞུགས་པ་ཞེས་བྱ་བ་དངོས་སུ་རླུང་དབུ་མར་མི་འཇུག་ཀྱང་འཇུག་པ་ལ་ངོ་ལྟ་ཞིང་འཇུག་པར་ཉེ་བ་དང་། མདུད་མཚམས་
Jn
བུ་ག་ནས་ཅུང་ཟད་འཇུག་པ་ཡང་ངོ༌། །དེ་ཙ་ན་རླུང་མཉམ་རྒྱུར་འབྱུང་བས་ཡོན་པོའི་རྒྱུ་བ་ཁེགས་ནས་འཆི་བ་བསླུས་པ་འབྱུང་སྟེ། ཡོན་པོའི་རྒྱུ་བ་ཚད་ལས་བརྒལ་ན་འཆི་ལྟས་སུ་འགྱུར་བའི་327

ཕྱིར་རོ། །སྲོག་རྩོལ་གྱི་སྟོབས་ཀྱིས་དབུ་མར་འཛུད་པ་དེ་ཁ་ནན་གྱིས་བསྐྱངས་པས། རིམ་གྱིས་རྩ་མདུད་རྣམས་ལྷོད་པོར་སོང་བས་རྩ་གནས་རྣམས་སུ་སྲོག་ཐུར་གྱི་རླུང་གོང་བུ་གཅིག་ཏུ་འདྲེས་
པ་སྟེ་སྲོག་ཐུར་གྱིས་མཚོན་པའི་ཕྱི་ནང་གི་རླུང་ཀུན་འདྲེས་ཤིང་གོང་བུར་གྱུར་པ་ཡིན་ལ་དེ་ལྟ་བུའི་རྣལ་འབྱོར་གྱི་སྟོབས་དེས་རླུང་ཐམས་ཅད་ཐུར་སེལ་གྱི་གནས་ཏེ་དུང་ཅན་མའི་ཕྱོགས་ནས་དབུ་མར་
ཚུད་པས་ལུས་འོད་ལྔས་བསྐོར་བ་སྟེ། འབར་བ། ཟླ་བ། ཉི་མ། སྒྲ་གཅན། གློག་ཅེས་བྱ་བ། འོད་ཟེར་སེར་པོ། དཀར་པོ། དམར་པོ། སྔོན་པོ། དམར་སྐྱ་ལྔའི་དབུས་སུ་
ལུས་ཚུད་པ་སོགས་འབྱུང་ལ། སོ་སེན་ལ་སོགས་པ་སྙིགས་མའི་ཁམས་ཐམས་ཅད་ཀྱང་གཏུམ་མོའི་མེས་དྭངས་མར་བསྒྱར་བས་འཇའ་ཚོན་ལྟ་བུའི་ལུས་ཡོན་ཏན་བརྒྱད་ཀྱི་རྟོགས་པ་ལ་གནས་པ་
ཐོབ་པར་འགྱུར་ཏེ། ཡོན་ཏན་བརྒྱད་ནི། སའི་ཡོན་ཏན་སྲེད་མེད་ཀྱི་བུའི་སྟོབས་སོགས། ཆུའི་ཡོན་ཏན་མཉེན་ལྕུག་དྀང་མེས་མི་ཚིག་པ། མེའི་ཡོན་ཏན་དངོས་པོ་ཐམས་ཅད་འབྱིན་སྡུད་ནུས་
ཤིང་ཆུར་མི་བྱིང༌། རླུང་གི་ཡོན་ཏན་རྐང་མགྱོགས་དང་ལུས་ཤིང་བལ་ལྟ་བུར་ཡང་བ། ནམ་མཁའི་ཡོན་ཏན་འཕུར་བ་དང་། ས་དང་ཆུ་ལ་སོགས་པ་ཐམས་ཅད་ལ་ཐོགས་པ་མེད་པ། ཟླ་སྐུ

pg ༄༅། །བའི་ཡོན་ཏན་ལུས་ཤེལ་ལྟར་དྭངས་ནས་གྲིབ་མ་མི་འབྱུང༌། ཉི་མའི་ཡོན་ཏན་ལུས་སྙིགས་མ་དག་པའི་འཇའ་ལུས་སུ་གྱུར་པས་གཞན་གྱིས་མི་མཐོང་། ཐམས་ཅད་
032
ཀུན་ཏུ་སོན་པའི་ཡོན་ཏན་སྐུའི་སྒོ་དགུ་འགག །གསུང་གི་སྒོ་བཞི་འགག །ཐུགས་ཀྱི་སྒོ་གཉིས་བྱེ་བ་ཞེས་པ་རྣམས་ཡིན་ལ། དེ་ཀུན་གཞི་གཅིག་ལ་ཚོགས་པར་དགོངས་ནས་ཁྲིད་ཡིག་འདིར་
འཇའ་ཚོན་ལྟ་བུའི་ལུས་ཡོན་ཏན་བརྒྱད་ཀྱི་རྟོགས་པ་ལ་གནས་པ་ཞེས་རགས་རྩིས་སུ་གསུངས་པ་སྟེ་ཞིབ་མོར་ན་འཇའ་ལུས་ནི་ཉི་མའི་ཡོན་ཏན་ཡིན་པས་དེ་སྨོས་ཟིན་པའི་རྗེས་སུ་ལྷག་མ་ཡོན་ཏན་
བདུན་ནོ། །དེ་ནས་ལས་རླུང་ཉི་ཁྲི་ཆིག་སྟོང་དྲུག་བརྒྱ་དབུ་མར་ཐིམ་སོགས་གསུངས་པ་ནི། མཐོང་ལམ་ནས་རླུང་གི་རྒྱུ་བ་དེ་སྙེད་འགག་པ་ལས་འགྱུར་མེད་བདེ་བའི་སྐད་ཅིག་དེ་སྙེད་ཐོབ་
ལ༑ མཐར་འགག་བྱ་ཟད་པ་ན་བདེ་ཆེན་གྱི་ཆ་ཡང་ཡོངས་སུ་འཕེལ་བར་འགྱུར་ཏེ། དེ་ལྟར་ན་རླུང་ཡོངས་སུ་དག་པ་ལས་རྩ་ཐིག་སེམས་གསུམ་ཡང་དག་པས། མཐར་གཏུགས་ན་དེ་གསུམ་
༧༥ རྣམ་དབྱེར་མེད་པས་སོ། །དེའི་ཕྱིར་འདིའི་འབྲས་བུ་ནི་བདེ་སྟོང་ལྷན་ཅིག་སྐྱེས་པའི་སྐུ་དང་ཆོས་ཐམས་ཅད་ཀྱི་ཆོས་ཉིད་ཆོས་སྐུ་དང༌། རྣམ་ཀུན་མཆོག་ལྡན་སྤྲུལ་པའི་སྐུ་གསུམ་པོ་གཅིག་ཏུ་སྦྱོར་

བ་སྟེ་དེ་གསུམ་དབྱེར་མེད་པའི་གསུང་རྡོ་རྗེ། ཐམས་ཅད་མཁྱེན་པའི་ཐུགས་དང་རྗེས་སུ་འབྲེལ་བས་ཐམས་ཅད་མཁྱེན་པའི་སྐད་དུ་བརྗོདཔ། རྒྱུན་ཆད་མེད་པར་རྟག་པའི་ངེས་པས་གཞོམ་དུ་མེད་
པའི་མཚན་ཉིད་ཅན་གྱི་སྒྲ་ཚུལ་ཡིན་པས་ནཱ་ད་ཞེས་བྱ། གསུང་རྡོ་རྗེ་དེས་ཡིད་སྐྱོབས་པས་སྔགས་ཀྱི་ལྷ་ཞེས་ཀྱང་བྱའོ། །ས་རཧའི་ལུང་། རླུང་དང་སོགས་ཀྱི་དོན། དགའ་བ་བཞི་པ་ལྷན་
སྐྱེས་ཀྱི་སྐབས་ན་རླུང་དང་མེ་དང་དབང་ཆེན་ས་སྟེ་ཁམས་རགས་པའི་སྣང་བ་ནུབ་ལ། དེར་བདུད་རྩི་རྒྱུ་བ་སྟེ་བདུད་རྩི་ལྟ་བུའི་བདེ་བ་སེམས་ལ་འཇུག་ཅིང་། དེ་ལས་རླུང་ཡང་སེམས་ལ་འཇུག་
པ་སྟེ་ཐིམ་པར་འགྱུར་ཞེས་བསྟན་པ་འདི་ལྟར་ཕྱོགས་མཐུན་སྲོག་རྩོལ་སྟོབས་ཀྱིས་དབུ་མར་ཞུགས་པ་མན་ནས་སྐབས་སུ་འཆར་ལ། ཇི་ལྟ་བ་སྦྱོར་ལམ་ཆོས་མཆོག་རྗེས་ནས་འཆར་ཏེ། ཉི་ཁྲི་
ཆིག་སྟོང་དྲུག་བརྒྱའི་རླུང་དང་པོར་ཐིམ་པ་ཡང་རླུང་སེམས་ལ་འཇུག་པ་ཡིན་པས་སོ། །རིམ་པ་འདིར་འདུ་བ་གསུམ་སོགས་ཀྱང་གསུངས་པས་རིམ་པ་དང་པོ་གསུམ་གྱིས་བསྒྲབས་པའི་ཉམས་
རྟོགས་མཐའ་དག་གསང་རིམ་དུ་འདུ་བ་ཡིན་ནམ་ཞེ་ན། སྒྲོལ་བའི་མགོན་པོ་སོགས་ནི་གསང་རིམ་གྱི་རྟོགས་པ་དང་པོར་སྐྱེས་པ་ན་སྦྱོར་ལམ་བཟོད་པ་ཐོབ་ཅིང༌། གསང་རིམ་མཐར་ཕྱིན་པ་ན་

ཀླུ |༄༅། །འཇིག་རྟེན་ལས་འདས་པའི་ལམ་སྣེ་ཟིན་ཞེས་གསུང་མོད་ཀྱང་། ཀུན་མཁྱེན་ཆེན་པོའི་བཞེད་པར་གསང་རིམ་ཚུལ་བཞིན་སྐྱེས་པའི་དང་པོ་དེས་འཇིག་རྟེན་འདས་ལམ་
ཉ ཟིན་ཅིང༌། ཡོངས་སུ་རྫོགས་པས་རྡོ་རྗེ་འཆང་ཆེན་པོ་འགྲུབ་པར་བཞེད་པ་ཞིག་འོང་ངམ་སྙམ་སྟེ་སླར་ཡང་ཅུང་ཟད་ནི་བརྟག་དགོས་ལ། སྦྱོར་ལམ་བཟོད་པ་མན་གསང་རིམ་གྱི་ཉམས་མྱོང་དུ་
བཞེད་པ་ནི་མི་སྲིད་མོད་ཀྱང༌། དེ་འཆད་པའི་ཞར་ལ་རིམ་པ་སྔ་མ་གསུམ་གྱིས་སྒྲབ་པའི་མངོན་རྟོགས་ཀྱང་འཆད་པར་མཛད་པའོ་ཞེས་ཤེས་པར་བྱ་ལ། དེ་ལ་འདུ་བ་གསུམ་ནི་ཚོགས་ལམ་ཆུང་
འབྲིང་ཆེ་གསུམ་རྣལ་འབྱོར་གྱི་སྟོབས་ཀྱིས་རླུང་དབུ་མར་ཚུད་པ་ཙམ་ནས་ཉི་ཁྲི་ཆིག་སྟོང་གི་རླུང་དང་པོར་ཐིམ་པ་ལ་མ་ཚུད་བར་སྦྱོར་ལམ་དུ་ཤེས་པར་བྱ་ཞིང་། དེ་དག་ཐིམ་པའི་དང་པོ་ནས་
རྫོགས་པར་ལ་མཐོང་སྒོམ་བགྲོད་ནས། མི་སློབ་ལམ་ལ་རེག་པར་འགྱུར་རོ། །གསུམ་པ་བྷ་གའི་དཀྱིལ་འཁོར་དུ་བླ་མ་ཆོས་ཀྱི་སྐུར་བསྒྲུབ་པ་ལ། བཟང་པོ་བཞི་ལས། དང་པོ་བདག་གི་
2uj?བཟང་པོ་ལ། བདུད་རྩི་ལྔ་སོགས་གསུངས་པའི་དོན། ཕུང་པོ་ལྔའམ་ཁམས་ལྔའི་དྭངས་མ་ཡིན་པས་བདུད་རྩི་ལྔ་སྟེ། ཁམས་བྱང་ཆུབ་ཀྱི་སེམས་ནི་བདུད་རྩི་ལྔའི་རང་བཞིན་ནོ། །བྱང་

སེམས་དེ་ལ་བརྟེན་པའི་བདེ་བ་སོ་སོ་རང་གིས་རིག་པ་ནི་ལོངས་སྤྱོད་རྣམས་ཀྱི་མཆོག་དང་སྙིང་པོར་གྱུར་པས་དང་འབྲས་བུ་ལ་བདེ་བའི་ལོངས་སྤྱོད་རྫོགས་པའི་སྐུ་ཡིན་པའི་ཕྱིར་ལོངས་སྐུ་
དང་༑ བདེ་ཆེན་དེ་སྐད་ཅིག་མ་ཉི་ཁྲི་ཆིག་སྟོང་ལ་སོགས་པར་བཤད་ཀྱང་། དེ་ནི་སྒྲིབ་པ་དག་རིམ་གྱིས་མཐོང་བའི་དབང་གིས་ཡིན་གྱི་དོན་ལ་སྐད་ཅིག་དེ་ལྟ་བུའི་ཆ་ལས་འདས་པའི་ཕྱིར་སྐད་
ཅིག་མར་རིམ་པ་ལྟ་བུ་མ་ཡིན་པས་གོང་བུ་དང༌། བདེ་བ་དེ་ཚུལ་བཞིན་རྟོགས་པར་དཀའ་བས་ཆ་ཕྲ་བ། རྣམ་པ་ཐིག་ལེའི་གཟུགས་སུ་གནས་པ་དེ་ནི་བླ་མ་རྡོ་རྗེ་སེམས་དཔའ་དང་། དེ་
བརྟེན་པའི་བདེ་བ་ཆེན་པོའི་གཟུགས་ཅན་ཏེ་བདེ་བ་སྟོང་གཟུགས་སུ་ཤར་བའི་ཆ་ནི་ཡུམ་རྡོ་རྗེ་སྙེམ་མ་ཡིན་ལ། ཡང་ན་རྟེན་ཐིག་ལེ་ཡབ་དང་། བརྟེན་པ་དེའི་བདེ་བ་ཙམ་ཡུམ་དུ་འཆད་པའང་ཡོད་
པ་འདྲའོ་སྔ་མའི་དབང་དུ་བྱས་ན་བརྟག་གཉིས་ཀྱི་ལུང་དེའི་དོན་ལ། ཁུ་བའི་རྣམ་པ་འཛིན་པའི་བདེ་ཆེན་ནི་བཅོམ་ལྡན་འདས་ཡབ་དང་། དེ་ཡི་བདེ་བའི་གཟུགས་བརྙན་ནི་འདོད་མར་ཏེ་འདོད་པ་
སྟེར་བ་མོའི་ཡུམ་དུ་བརྗོད་པ་དང༌། ཕྱི་མ་ལྟར་ན་ཁུ་བའི་གཟུགས་སམ་རྣམ་ཆ་ཡབ། དེ་ལས་བྱུང་བའི་བདེ་བ་ཡུམ་ཞེས་སོ། །དེ་ལྟར་རྡོ་རྗེ་སེམས་དཔའི་རྡོ་རྗེ་འཆང་གི་བདག་ཉིད་ཀྱི་ཐིག་ལེ་དེ་

| ༄༅། །ཡང་གནས་ཚུལ་ལ་འཕེལ་འགྲིབ་བྲལ་མོད། སྣང་ཚུལ་ལ་དེ་ལྟར་འཛིན་པ་ནི། དཀར་ཕྱོགས་ཀྱི་ཚེས་གཅིག་ལ་རྐང་པ་གཡོན་པའི་མཐེབ་ཆེན་གྱི་རྩ་བར་
༧ ཨ༑ གཉིས་པ་ལ་བྱིན་པར་ཨཱ། གསུམ་པར་བརླ་ལ་ཨི། བཞི་པ་གསང་བར་ཨཱི། ལྔ་པ་ལྟེ་བར་ཨུ། དྲུག་པ་སྙིང་གར་ཨཱུ། བདུན་པ་ནུ་མའི་དབུས་སུ་རྀ། བརྒྱད་པ་མགྲིན་པར་
རཱྀ༑ དགུ་པ་ལག་མཐིལ་དུ་ལཾ། བཅུ་པ་མཁུར་ཚོས་ལ་ལཱྀ། བཅུ་གཅིག་པ་མིག་ལ་ཨེ། བཅུ་གཉིས་པ་རྣ་བར་ཨཻ། བཅུ་གསུམ་པ་དཔྲལ་བར་ཨོ། བཅུ་བཞི་པ་མཚོག་མར་ཨཱོྃ། བཅུ་
ལྔ་པ་སྤྱི་གཙུག་གི་གཡོན་དུ་ཨཾ། ལུས་ཐམས་ཅད་གང་བའམ་སྐད་ཅིག་ཨ་སྟེ། དེ་ལྟར་དབྱངས་ལུགས་འབྱུང་གི་རང་བཞིན་དུ་ལུས་ཀྱི་གཡོན་ཕྱོགས་ལ་བརྟེན་ནས་འཛག་པའམ་འཕོ་བར་བྱེད་
པའི་དག་པ་སྙིང་རྗེའི་དགའ་བ་བཅུ་དྲུག་སྟེ། དཔའ་བོའི་དེ་ཁོ་ན་ཉིད་ཅེས་བྱ་བ་དཔའ་བོ་རྣམས་ཀྱི་རང་བཞིན་ནམ་ངོ་བོར་གྱུར་པའི་ཡེ་ཤེས་སོ། །མར་ངོ་ནག་ཕྱོགས་ཀྱི་ཆ་བཅུ་དྲུག་གི་དང་པོ་ལ་
སྤྱི་བོ་ནས། གནམ་སྟོང་ལ་གཡས་ཀྱི་མཐེབ་ཆེན་གྱི་རྩ་བའི་ཨའི་བར་ལུགས་ལྡོག་ཏུ་གཡས་ཀྱི་ཆ་ལ་བརྟེན་ནས་འབབ་པས་འཕོ་སྟེ། དེ་ལ་བཅུ་དྲུག་པ་ཉིད་ལ་ཨཱཿ དང་ཨཾ་གཉིས་ཀ་འཆར་རམ་ལྷ

ལྟར་གཞན་དུ་བརྟག་ཅིང༌། དེ་འདྲའི་ཆ་བཅུ་དྲུག་དག་པ་ནི་སྟོང་ཉིད་བཅུ་དྲུག་སྟེ་རྣལ་འབྱོར་མ་རྣམས་ཀྱི་དེ་ཁོ་ན་ཉིད་དམ་རང་བཞིན་ནོ། །དེ་ལྟར་འབབ་འཛེག་གི་འཕོ་ཚུལ་ཡང་བྱང་སེམས་ཡི་
གེ་དེ་དང་དེའི་རྣམ་པར་བྱས་ཏེ་གནས་དེ་དང་དེར་ལས་བྱས་ནས་ཐིམ་པར་འགྱུར་བ་ཞིག་ཡིན་གྱི་མཐེ་བོང་ན་ཡོད་པ་དེ་བྱིན་པར་སོང་བ་ལྟ་བུ་མིན་ཞེས་མཁས་པ་གཞན་དག་འཆད་དོ། །ཐུན་མོང་དུ་
འཕོ་བ་བཅུ་དྲུག་སྟེ། ཞེས་སོགས་གསུངས་པ་རྣམས་སྐབས་འདིར་འཆད་ཚུལ་ཞིབ་པ་ནི་དྲན་ཡུལ་ན་མི་སྣང་བས་སླར་ཁ་འགེངས་སུ་རེའོ། །དེ་ལྟར་དཀར་ཕྱོགས་བཅུ་དྲུག་ནི་འཕེལ་བའི་ཆ་ཡིན་
པས་འཁོར་བ་དང༌། ནག་ཕྱོགས་བཅུ་དྲུག་ཟད་པའི་ཆ་མྱང་འདས་ཏེ། དེ་གཉིས་ཀ་རྣལ་འབྱོར་གྱི་སྟོབས་ཀྱིས་བཅོམ་ནས་སྐྱེ་འབྲི་ཟད་པའི་འཆི་མེད་ཀྱི་བདེ་བ་ལ་མི་གནས་པའི་མྱང་འདས་རྫོགས་
བྱང་ལ་གནས་འགྱུར་ཚུལ་ཤེས་པ་སྟེ། དངོས་པོའི་གནས་ལུགས་དང༌། དེ་ལམ་དུ་གཏོང་ཚུལ་གྱི་ཆ་འཐིངས་པར་བྱས་ནས་ཉམས་ལེན་དངོས་ལ་རྣལ་འབྱོར་པ་རང་ཉིད་རྡོ་རྗེ་འཆང་
དང་༑ ཧསྟ་མི་དམིགས་པ་བཾ་ཡིག་དམར་པོར་སྣང་བ་ཡོངས་སུ་གྱུར་པ་ལས་རྡོ་རྗེ་སྙེམས་མར་བསྐྱེད། ཡབ་ཡུམ་གཉིས་ཀའི་གནས་གསུམ་འབྲུ་གསུམ་དཀར་དམར་མཐིང་བ་དང༌། ཡབ་ཀྱི་

།གསང་བ་ཧཱུྃ་སྔོན་པོ་ལས་རྡོ་རྗེ་སྔོན་པོའ མ། ཡང་ན་ཧཱུཾ་དང་རྡོ་རྗེ་དཀར་པོ་སྟེ། ཕྱི་མ་ལྟར་ན་ཤེལ་སྔོན་པོའི་སྦུ་གུའི་ནང་དུ་ཤེལ་དཀར་གྱི་རྡོ་རྗེ་བཞག་པ་འདྲ་བ་
༴བསྒོམས་ལ། སྔ་ཕྱི་ཇི་ལྟར་ཡང་ནོར་བུ་དམར་པོ་་ཨོཾ་དཀར་པོས་མཚན་པ། ཡུམ་གྱི་མཁའ་ཧྲཱིཿ དམར་པོ་ལས་པདྨ་དམར་པོ་འདབ་བརྒྱད་དམ་འདབ་མ་གསུམ་ལ་ཟེའུ་འབྲུ་དཀར་པོ་ཨཱཿ དམར་
པོས་མཚན་པ་གསལ་བཏབ། གཞན་ཡང་རང་གི་ཕུང་ཁམས་སྐྱེ་མཆེད་ལས་དབང་བྱ་བ་དང་བཅས་པ་རྣམས་གདན་གསུམ་གྱི་ལྷ་དང་ལྷག་པར་འཁོར་ལོ་བཞིའི་དབུས་ཀྱི་ཀྱང་ཐིག་བླ་མ་སྐུ་བཞི་རྡོ་
འཆང་ཡབ་ཡུམ་རྩ་གསུམ་ཡོངས་སུ་བཞུགས་པས་དགྱེས་པ་ཆེན་པོས་སྙོམས་པར་འཇུག་པའོ་སྙམ་དུ་མོས་པར་བྱ་སྟེ་འདི་དག་ཏུ་ལྷ་དེའི་རྣམ་པ་གསལ་འདེབས་དགོས་པར་མ་ངེས་སོ། །དེ་ནས་
ཐབས་ཤེས་འཁྱུད་པའི་རྡོ་རྗེ་ལུ་གུ་རྒྱུད་བཅིངས་ནས། རྡོ་རྗེ་པདྨར་སྩལ་བའི་ཞགས་པས་ཕུང་ཁམས་ལྷར་བཞུགས་པ་རྣམས་སྐྱོད་པ་སྟེ་ཞགས་ཐག་བཏགས་ནས་འཐེན་པས་དངོས་པོ་དེ་འགུལ་བ་
༈བཞིན་ནོ། །དེ་ནས་རྗེས་ཆགས་ཀྱི་ཉམས་ཀྱི་ལྕགས་ཀྱུས་ཕྱོགས་བཅུའི་ཞིང་གི་དེ་བཞིན་གཤེགས་པ་ཐམས་ཅད་ཆགས་ཆེན་ཁ་སྦྱོར་གྱི་སྐུར་སྤྱན་དྲངས་པ། འཁོར་ལོ་བཞིའི་དབུ་མའི་ལྟེ་བ་བྷ་ག་

པདྨའི་དཀྱིལ་འཁོར་ལ་བཞུགས་པའི་བྱང་ཐིག་ཡི་གེའི་རྣམ་པའི་རྡོ་རྗེ་འཛིན་པ་བཞི་པོ་དང་རོ་གཅིག་ཏུ་འདྲེས་པར་བསམ་ཏེ། གཏུན་ཤིང་གིས་འབྲུ་ལ་བསྣུན་པའི་ཚུལ་གྱིས་སྤྱོད་པས། རང་ཉིད་
ཀྱི་ཕུང་ཁམས་སྐྱེ་མཆེད་དྭངས་མའི་བདེ་བར་བསྐྱེད་ལ། ཕྱི་རོལ་གྱི་སྣང་བ་ཐམས་ཅད་ཀྱང་རང་ལ་ལྟོས་པ་ཤ་སྟག་པས། ནང་གི་རྣམས་དེར་དག་ན་ཕྱི་རོལ་གྱི་ཡང་དེར་འདག་པ་སྟེ་བདེ་བར་
འཆར་བའི་ཕྱིར། རྒྱུ་བ་དང་མི་རྒྱུ་བའི་འཇིག་རྟེན་གསུམ་དང་ལྷན་ཅིག་ཞུ་བ་ཞེས་གསུངས་ཏེ། ནང་གི་ཕུང་སོགས་དང་། ཕྱིའི་འཇིག་རྟེན་གྱི་རྣམ་རྟོག་ལྷན་ཅིག་བདེ་བར་ཤར་ཞེས་པའོ། །རྡོ་
རྗེའི་རང་བཞིན་ཞེས་པ་ནི་བདེ་བ་སཾ་སོ་རང་གིས་རིག་པས་ཐ་མལ་མཚན་རྟོག་གིས་མི་ཕྱེད་པའོ། །དེའི་མཐུས་བྱང་སེམས་འཛག་མེད་དུ་སྒྲུབ་ནུས་མོད་ཀྱི། འོན་ཀྱང་ལས་དང་པོ་པས་རླུང་གི་
རྣལ་འབྱོར་སོགས་ཀྱིས་འཛག་མེད་དུ་བྱེད་པ་རྟེན་དགོས་ལ། བདེ་བའི་དབྱིངས་སུ་མཉམ་པར་བཞག་པ་ནི་བདེ་བ་བདག་ཉིད་བྱ་བའི་དོན་ཏེ། འཇོག་ཚུལ་ཡུལ་བདེ་བ་དང་ཡུལ་ཅན་རིག་པ་ཞེས་
པ་ལྟ་བུའི་ཐ་དད་མ་ཡིན་པར་དེ་དག་གཉིས་སུ་མེད་པ་ཉིད་དུ་བསྒོམ་པའོ། །རྡོ་རྗེ་མཁའ་འགྲོའི་ལུང་དོན་ཡང་སྐབས་འདིར་ནི། བདག་གི་དེ་ཉིད་ཅེས་པ་གཞན་རྐྱེན་ལ་ལྟོས་པ་ཆུང་བས་བདག་

༄༅། །ཉིད་ཀྱིས་དེ་ཁོ་ན་ཉིད་མངོན་དུ་བྱེད་པས་ཏེ། དེ་ཁོ་ན་ཉིད་མངོན་དུ་བྱས་པ་ནི་བཟང་པོ་ཡིན་པས་བདག་གི་བཟང་པོའང་དེའོ། །རྡོ་རྗེ་འཛིན་པ་ནི་འདིར་བླ་མ་སྐུ་བཞི་
བདག་གི་དབུས་སུ་ཚུད་པ་ཞེས་པའི་བདག་ནི་མི་ཤིགས་པའི་ཐིག་ལེ། དབུས་སུ་ཚུད་བྱས་པ་ནི་ཐིག་ལེ་བཞི་པོ་སྐུ་བཞིར་བཞུགས་པ་ལ་དེ་ལྟར་ངེས་པ། འཁོར་ལོ་ཅན་ཀུན་བསྡུ་བ་ནི་ཕྱོགས་
བཅུའི་དེ་བཞིན་གཤེགས་པ་བཀུག་སྟེ་རྡོ་རྗེ་འཛིན་པ་དང་རོ་གཅིག་ཏུ་བྱེད་པ། ཐམས་ཅད་རྡོ་རྗེའི་སོགས་ནི་ཕུང་ཁམས་སྐྱེ་མཆེད་ཀྱིས་བསྡུས་པའི་ཆོས་ཐམས་ཅད་བདེ་བ་ཆེན་པོར་སྦྱོར་བས་རྟོག་
བྲལ་རྡོ་རྗེའི་རང་བཞིན་དུ་བྱས་ནས་དེའི་རྒྱུན་རྣམ་པར་བསྒོམ་ཞེས་པའོ། །རླུང་གནད་སོགས་ལ་མ་བྱང་བས་ནི་ཧསྟའི་བགྱི་བ་སོགས་མི་རུང་སྟེ་ཡིད་མོས་ཁོ་ན་ཙམ་དང༌། དེ་ཡང་ཧ་ཅང་ཤུགས
ཆེ་ཞིང་ཡུན་རིང་བ་བརྟེན་པར་མི་བྱེད་ལ།” བཾ་ཡིག་ལས་བཅོམ་ལྡན་འདས་མ་བསྐྱེད་པའང་མི་དགོས་ཏེ། ཡབ་ཡུམ་ལྷན་ཅིག་བསྐྱེད་པ་ཉིད་ཀྱིས་ཆོག་ལ། གནས་གསུམ་མཁའ་གསང་བྱིན་
རླབས་དང་རྩ་འཁོར་ཐིག་ལེ་བཞི་རྒྱལ་སྲས་ཐིག་ལེར་བསྲེ་བ་སོགས་དམིགས་ཤིང་། ཧཾ་ཡིག་ལས་བདུད་རྩི་བབས་པས་འཁོར་ལོ་བཞི་པོ་ཁེངས་རིམ་གྱིས་དགའ་བཞི་ངོས་འཛིན་པའི་མོས་པ་

བྱ༑ ཧསྟ་ལྡན་པ་ལྟ་བུར་ནི་བྱང་ཐིག་འཁོར་ལོ་གང་བའི་དམིགས་པ་ཆེད་དུ་མི་དགོས་ཀྱང༌། དོན་གྱིས་འཁོར་ལོ་སོ་སོའི་ཐད་ནས་དགའ་བཞི་ངོས་འཛིན་ཅིང་འདྲེན་བཀྲམ་སོགས་ནི་བསྲེ་སྙན་གྱི་
ཐབས་སྐོར་སོགས་ལས་ཤེས་སོ། །གཉིས་པ་གཞན་གྱི་བཟང་པོ་ནི། སྔགས་ཀྱི་རིག་མ་ལ་འོས་པའི་ཡོན་ཏན་ཐམས་ཅད་ཚང་བ་ལེགས་པར་སྦྱངས་པ་སྟེ། ལམ་གྱི་རྒྱུད་སྨིན་པར་བྱས་པ་དེ་ལྟ་
བུ་རྙེད་ནས། དབེན་པར་སྐྱེ་བོའི་ཡ་ག་བསྲུངས་པས། ཡབ་ཡུམ་ལྷ་བསྐྱེད་གནས་གསུམ་དང་མཁའ་གསང་བྱིན་རླབས་སོགས་གོང་བཞིན་བྱས་ནས་སྙོམས་པར་འཇུག་པ་སྟེ། རྗེས་ཆགས་
ཀྱིས་བསྐུལ་བས་ཕུང་ཁམས་སྐྱེ་མཆེད་ཀྱི་ལྷ་ཐམས་ཅད་བྱང་སེམས་སུ་བཞུ་བ་ནི་སངས་རྒྱས་ཐམས་ཅད་བསྡུས་ནས་བྱང་སེམས་སུ་བཞུ་བའི་དོན་ཏེ་ཕུང་སོགས་ཀྱི་རང་བཞིན་གཤེགས་པ་གཤེགས་
མ་སོགས་ཡིན་པས་སོ། །ཤེས་རབ་ཀྱི་དབུ་མའི་རྩ་སྣེ་ཆོས་ཀྱི་དབྱིངས་ཀྱི་དབང་ཕྱུག་མ་ཞེས་བྱ་བ་དེ་ཐབས་ཀྱི་ནོར་བུར་ཚུད་པའི་ཟེའུ་འབྲུ་སྟེ་རྩེ་མོའི་དབུས་སུ་ཐབས་ཀྱི་བྱང་སེམས་སྤྲོས་པའི་
དགའ་བ་ནི་རྡོ་རྗེ་འཛིན་པ་སྟེ་ལྷ་ཡབ་བོ། །དེ་ནས་ཤེས་རབ་ཀྱི་རྡུལ་དེར་ལྷུང་བ་ཡུམ་སྟེ། རྟེན་རྡུལ་གྱི་དྭངས་མས་དཀར་ཆ་ལ་འཁྱུད་པའི་རྣམ་པ་དང་བརྟེན་པ་དགའ་བ་དང་པོ་ལ་མཆོག་དགས་༔

# |༄༅། །འཁྱུད་པའི་ཕྱིར་ཐབས་ཤེས་ཀྱི་དཀྱིལ་འཁོར། ཁམས་གསུམ་ཐམས་ཅད་དེ་ལྟར་བྲི་བ་ནི་སྣང་བ་ཐམས་ཅད་བདེ་བར་ཤར་བའོ། །རྡོ་རྗེ་མཁའ་འགྲོའི
བླསྒྲུབ་
ཤི ལུང་༑ འཁོར་ལོ་ཅན་སོགས་དོན་ལ། རང་ཉིད་ཀྱི་འཁོར་ལོ་བཞིར་གནས་པ་ལ་སོགས་པ་ཕུང་ཁམས་སྐྱེ་མཆེད་ཀྱི་ལྷ་རྣམས་བྱང་ཆུབ་སེམས་རྒྱུན་དུ་བསྡུས་ནས། བཙུན་མོའི་བྷ་གར་བདེ་བ་
ཆེན་པོའི་སླད་དུ་སྤྲོ་སྟེ་དེར་བདེ་ཆེན་འཆར་བ་ལ་མཉམ་པར་འཇོག་པ་དང༌། དེ་ཇི་ལྟ་བར་ཁམས་གསུམ་ཐམས་ཅད་བདེ་བ་ཆེན་པོའི་རོལ་པར་སྒྲབ་པ་ནི་དཀྱིལ་འཁོར་ཀུན་ཏུ་བྲི་བའི་དོན་
ང་
བཞི་
ཏེ༑ གཞན་གྱི་དེ་ཉིད་ཅེས་པ་གཞན་རྐྱེན་ལ་བརྟེན་ནས་བདེ་བ་དེ་ཁོ་ན་ཉིད་རྟོགས་བྱེད་ཇི་ལྟ་བ་བཞིན་གསུངས་པ་ནི་བཤད་མ་ཐག་པ་དེ་དག་གོ །ཞེས་པའི་དོན་དང༌། དགའ་བ་དང་པོ་སོགས་ནི
ཀྱེ་རྡོ་རྗེ་ལས་འབྱུང་སྟེ། དེའི་དོན་རྡོ་རྗེའི་རྩེའི་བར་དུ་འོངས་པའི་ཡས་བརྟན་གྱི་དགའ་བ་ཐམས་ཅད་དགའ་བ་དང་པོར་བཞག་ནས་དེ་ནི་ཐབས་དཔའ་བོ་དང་། དེ་དང་། དེ་ནས་ཤེས་རབ་ཀྱི་རྡུལ་
དེར་ལྷུང་བ་ནི་ཆེས་བདེ་བ་ཆེ་བའི་ཕྱིར་མཆོག་ཏུ་དགའ་བའི་མིང་ཅན་ཤེས་རབ་རྣལ་འབྱོར་མའོ། །ཞེས་སོ། །ཡང་མངོན་བརྗོད་བླ་མར། ཧེ་རུ་ཀ་དཔལ་སོགས་གསུངས་པའི་དོན། ཧེ་རུ་ཀ་

དཔལ་གྱི་ཡེ་ཤེས་ཁོང་དུ་ཚུད་པ་ནི། ཕག་མོ་སྟེ་ཤེས་རབ་མ་ལ་བརྟེན་པས་དེ་ལ་རག་ལས་ཤིང་། དེའི་ཡང་བྷ་ག་པདྨའི་དཀྱིལ་འཁོར་ལ་རག་པའོ། །དེ་ལ་དཀྱིལ་འཁོར་ཐམས་ཅད་འདུས་པ་
ཡིན་ཏེ། ཐམས་ཅད་བདེ་བའི་ངོ་བོར་རོ་གཅིག་པས་སམ། ཡང་ན་ཕུང་ཁམས་སྐྱེ་མཆེད་ཀྱི་དཀྱིལ་འཁོར་པ་ཐམས་ཅད་བདུད་རྩི་བདེ་བར་ཞུ་བ་དེར་འདུས་པའི་ཕྱིར། དེ་ལྟ་བུའི་དཀྱིལ་འཁོར་
འདི་ནི་ཀུན་རྫོབ་བློས་བཏགས་ཀྱི་དཀྱིལ་འཁོར་གཞན་ལས་ཁྱད་པར་དུ་གྱུར་པ་བདེ་བའི་བདག་ཉིད་དང༌། བདེ་བ་དེ་ཡང་མི་འགྱུར་བའི་རང་བཞིན་ཡིན་པས་ཡི་གེ་སྟེ་དེའི་སྐད་དོད་ཨཀྵ་ར་མི་
འགྱུར་བ་ཡིན་པས་སོ། །དེ་ནི་དཔའ་བོ་དང་རྣལ་འབྱོར་མ་ཁ་སྦྱོར་གྱི་དཀྱིལ་འཁོར་ཡིན་ཏེ་བྱང་སེམས་དཀར་དམར་དང་། དགའ་བ་དང་མཆོག་དགའི་སྦྱོར་བའི་ངེས་པས་ཏེ། རྟེན་དང་བརྟེན་
པ་གཉིས་ཆོས་ཅན་ལྟར་སྣང་ཡང་བདེ་བ་རང་རིག་གི་དོན་གཉིས་སུ་མེད་ཞེས་པར་ངེས་སྙམ། འདི་ལ་གཞན་གྱི་བཟང་པོ་ཞེས་པ་ནི་གཞན་རྐྱེན་ལ་རྟེན་ནས་བཟང་པོ་རྟོགས་པའི་ཕྱིར་རོ། །གསུམ་
པ་དུས་ཀྱི་བཟང་པོ་ནི། དགའ་བ་བཅུ་དྲུག་གི་ངེས་པས་བྱང་སེམས་ཆ་བཅུ་དྲུག་ཏུ་དབྱེ་བའི་བཅོ་ལྔ་པ་ནོར་བུར་སླེབ་པ་ནི་ཆགས་པའི་ཕྱོགས་ཏེ། མིང་དུ་ཕྱི་མོའི་ཕྱེད་ཅེས་བྱ་བ་ལོངས་སྐུ། དེ་

| ༄༅། །ནས་བྷ་གར་སོན་པ་ཁྲག་གི་དབང་དུ་གྱུར་པས་ཆགས་པ་དང་བྲལ་བའི་རང་བཞིན་ནི་སངས་རྒྱས་བྱང་སེམས་ཐམས་ཅད་བསྐྱེད་པ་སྟེ། འཁོར་བའི་ཕུང་ཁམས་སོགས་
བསྐྱེད་པས་དང་། དེ་དག་གི་རང་བཞིན་སངས་རྒྱས་ལྔ་ལ་སོགས་པར་བཞུགས་པས་ཕུང་སོགས་དེ་དག་ལ་སངས་རྒྱས་སོགས་ཀྱི་ཐ་སྙད་མཛད་ལ་དེ་ནི་རྒྱལ་བ་ཞེས་བྱ་བ་སྤྲུལ་པའི་སྐུའོ། །ཆ་
བཅོ་ལྔ་པའི་ཆགས་པ་དང་། རྒྱལ་བའི་དུས་ཀྱི་ཆགས་བྲལ་གཉིས་གང་རུང་སོ་སོ་བ་མིན་པ་འདྲེས་པའི་ཚུལ་ཅན་ནི། ཆགས་པ་དང་ཆགས་བྲལ་འདྲེས་པ་ཞེས་བྱ་ལ།ྋ དེ་འདྲ་བ་ཡང་བྱང་
སེམས་ནོར་བུར་འཛག་མེད་དུ་བཅིངས་པའི་སྐད་ཅིག་ཆ་བཅུ་དྲུག་པ་སྟེ། དེ་ལ་ནི་ཡིད་ནང་དུ་ཚུད་པའམ། ཕྱི་མོ་ཞེས་བྱ་བ་ཆོས་ཀྱི་སྐའོ། །རྡོ་རྗེའི་སྒྲས་མཚོན་པའི་སྟོང་པ་དང༌། སེམས་
དཔའི་སྒྲས་མཚོན་བདེ་བ་དབྱེར་མེད་རང་བཞིན་གྱིས་གཞི་ལ་བཞུགས་པ་རང་ཤར་བས་རང་བྱུང་གི་ངོ་བོ་ཞེས་གསུངས་ཏེ། སྐབས་འདིར་འགྱུར་མེད་བདེ་ཆེན་མངོན་དུ་གྱུར་ན་ཆོས་སྐུ་དང་པོར་
༈ མཐོང་བ་ཡིན་ལ། གཞན་ཞུ་བདེ་འགྱུར་མེད་ཙམ་ནི་དེ་ཁ་རང་བཞིན་ཆོས་སྐུ་ཡིན་མོད་ཀྱང༌། མངོན་དུ་གྱུར་ལུགས་ནི་དེའི་འདྲ་འབག་ཙམ་མོ། །སྔ་མ་ལ་ལོངས་སྐུར་བཞག་པ་ནི་བདེ་བ་ལ་

ལོངས་སྤྱོད་པའི་གནས་སྐབས་ཡིན་པས་དང༌། བར་མ་སྤྲལ་སྐུར་བཞག་པ་ནི་དེས་ཕུང་ཁམས་སོགས་སྤྲལ་པའི་ཕྱིར་རོ། །དཔྱིད་ཐིག་གི་ལུང༌། གང་ཚེ་སོགས་དོན། ལོངས་སྐྭ་སྐར་བཞག་
པའི་ཆ་བཅོ་ལྔ་པ་དེ་ནུབ་ནས་བྱང་སེམས་བྷ་གར་ཕྱིན་པ་དེའི་བདེ་བ་ནི་ཆ་ཕྲ་བས་ཡུངས་ཀར་ཙམ་དུ་བརྗོད་ལ། དེ་ཡང་ཉི་མའི་གཟུགས་ཏེ་ཁྲག་ཆགས་བྲལ་གྱི་དབང་དུ་བྱས་པས་སོ། །དེ་ནི་སྤྲུལ་
་སྟེ་སངས་རྒྱས་བྱང་སེམས་ཀྱིས་མཚོན་པའི་ཕུང་སོགས་སྤྲོ་བས་སོ། །ཡང༌། གོང་བུར་གྱུར་སོགས་དོན། འཕོ་བ་མེད་པ་ནི་གོང་བུར་གྱུར་པ་སྟེ་རྫས་ཀྱི་ཐིག་ལེ་ཕྱི་རོལ་དུ་མ་གོད་པས་
ཕྱོགས་གཅིག་ཏུ་འདྲིལ་བའི་ཚུལ་དང༌། དེའི་བདེ་བ་མ་ཉམས་པས་ཤེས་པ་མ་འཐོར་བའི་ཕྱིར། འཕོ་བས་མ་བསླད་པས་རྙོག་པ་མེད་པ། དེ་ལྟར་རྟོགས་ན་འཁོར་བ་རྣམ་པར་གཅོད་པ་
སྟེ༑ འཁོར་བའི་རྩ་བ་ནི་འཛག་བདེ་ཡིན་པའི་ཕྱིར་རོ། །འཛག་མེད་བདེ་བ་དེ་རང་གི་ངོ་བོ་ནི་སྤྲོས་པ་ཉེ་བར་ཞི་བས་འཁོར་བ་རྣམ་པར་རྟོག་པ་ཞི་བར་བྱེད་པ། ཐབས་ཤེས་དབྱེར་མེད། དགེ་
སྡིག་ལས་འདས་ཀྱང་ངོ་བོ་ཉིད་ཀྱི་དགེ་བ་སྟེ། རྡོ་རྗེ་སེམས་དཔའ་ཞེས་གདགས་རྒྱུའི་རང་བཞིན་དེ་ཡིན་ཅེས་སོ། །རྡོ་རྗེ་མཁའ་འགྲོའི་ལུང་དོན། ཇི་བཞིན་སོགས་ནི། ཆོ་ག་ཇི་ལྟ་བ་བཞིན་

།གྱིས་ཤེས་རབ་མ་ལ་སྙོམས་པར་ཞུགས་པའི། ཡང་དག་པར་སྦྱོར་བ་སྟེ་ཕལ་པའི་གཉིས་སྦྱོར་ལས་འདས་པའི་ངེས་པས་སྦྱར་བ་ཡིས་ནི། དེ་བཞིན་གཤེགས་པའི་n |༄༅།
༧ གཙུག་ཏོར་འགྲུབ་པའི་རྒྱུར་དཀར་ཆ་གྱེན་དུ་གཤེགས་པར་གྱུར་ལ། དེའི་ཡང་རྒྱུར་ཡིད་ནང་དུ་ཚུད་པ་སྟེ། བདེ་བ་སོ་སོ་རང་གི་རིག་པ་དེ་ལྟ་བུས་ལོངས་སྤྱད་པར་བྱ་ལ། དེ་ནི་དགའ་བ་
ཐམས་ཅད་ཀྱི་མཆོག་ཡིན་པས་མཆོག་ཏུ་དགའ་བ། དེས་ཁམས་གསུམ་པ་ཐམས་ཅད་ལ་རྒྱས་འདེབས་པ་ནི་སྤྲོ་བའི་དོན། སྤྲོས་པའི་གནས་སྐབས་དེར་རྟོགས་ཚོགས་བདེ་བར་དག་པ་ནི་མཉེས་
པར་འགྱུར་བའི་དོན་ནོ། །དགྱེས་རྡོར་གྱི་ལུང༌། བྷ་གར་སོགས་ནི། བྱང་སེམས་མི་སྤྲོ་བ་སྟེ་འཛག་མེད་དུ་བསྡམས་ནས། ཁམས་གསུམ་གྱི་རྟོག་པ་ཐམས་ཅད་བདེ་བས་བྱིན་གྱིས་བརླབས་
པའི་སྟོང་གཟུགས་སུ་སྤྲོ་ཞེས་པའམ། ཡང་འཛག་མེད་ཀྱིས་འོད་གསལ་དུ་འགྱུར་ལ། དེ་ལས་སྒྱུ་འཕྲུལ་གྱི་སྣང་བ་རབ་འབྱམས་འཆར་བ་ནི་སངས་རྒྱས་གཟུགས་སུ་སྤྲོ་བར་བྱ་བའི་དོན་ནོ། །
༈ ཡང་སློབ་དཔོན་ཀྱེ་ར་ལི་པས་དེ་ཁོ་ན་ཉིད་གྲུབ་པར། ཨཱ་ལི་ཀཱ་ལི་སོགས་གསུངས་པའི་དོན། ཐབས་ཀྱི་རྩ་རླུང་ཐིག་སེམས་ནི་ཨཱ་ལི་དང༌། ཤེས་རབ་ཀྱི་དེ་རྣམས་སྤྱིར་ཀཱ་ལི་ཡིན་ལ། དེའི་

ནང་ནས་ཀྱང་བྱང་སེམས་དཀར་དམར་ནི་ཨཱ་ལི་དང་ཀ་ལཱིའོ། །དེ་དག་མཉམ་པར་སྦྱར་བས་གང་གི་ཚེ་ནོར་བུར་ཤེས་རབ་ཀྱི་རྩ་སྣེ་འོངས་ལ་དེར་བྱང་སེམས་ཚུད་པ་ན་མན་ངག་གི་ངེས་པས་རླུང་
བསྡུས་པ་རེ་རླུང་འོད་གསལ་དུ་ཐིམ་པར་སྒྲབ་ལ། དེའི་ཚེ་ཡེ་ཤེས་གསལ་པོར་མཐོང་བས་འདོད་པའི་དངོས་གྲུབ་འགྲུབ། ཅེས་དང༌། ཡང་དེ་ཉིད་ཀྱིས། རྒྱལ་བས་ཀུན་ནས་སོགས་
གསུངས་དོན་སྔར་བཤད་པ་ཆགས་བྲལ་རྒྱལ་བ་དེས་ནི་རྟེན་འཕོ་བའི་ཕྱིར་ཡེ་ཤེས་མེད་ལ། ནོར་བུར་འོངས་པ་ཕྱི་མོ་ཕྱེད་པ་དེ་ཚེ་བདེ་བའི་ཡེ་ཤེས་ཕྱོགས་ཙམ་ཞིག་སྣང་ངོ༌། །བདེ་བ་རྣམ་པ་
ཐམས་ཅད་པའི་བདག་ཉིད་ཀྱི་ཡེ་ཤེས་ཡང་དག་པར་མཐོང་བ་ནི་ཕྱི་མོའི་སྒྲས་བཞག་པ་དེའི་སྐབས་ན་ཡོད་ཅེས་པའོ། །ནང་དུ་ཆུད་པའི་ཡིད་ནི་སོ་སོ་རང་གི་རིག་པ་ཡིན་ལ། མཆོག་དགའི་ཡེ་
ཤེས་ཀྱི་ཁམས་གསུམ་སྣང་བ་ནི། བདེ་བའི་ངང་ནས་སྟོང་གཟུགས་མཐོང་བ་སྟེ། ཉམས་སྣང་དུ་སོགས་སུ་མ་ཟད་ལས་སྣང་འདི་དག་ཀྱང་བདེ་བས་བྱིན་བརླབས་པའི་སྟོང་གཟུགས་འཆར་
བའོ༑ །འདི་ལ་དུས་ཀྱི་བཟང་པོ་ཞེས་པ་ནི། ཤིན་ཏུ་བཟང་པོའི་དོན་དེ་ནོར་བུར་ཚུད་པའི་དུས་སུ་རྟོགས་པས་སོ། །བཞི་པ་ཡེ་ཤེས་ཀྱི་བཟང་པོ་ནི། བྱང་སེམས་འཛག་མེད་དུ་བཅིངས་པའི་

| ༄༅། །མཐུས་གྱེན་དུ་གཤེགས་པ་སྟེ། བྱང་སེམས་དེ་ལ་ཕུང་པོ་ལྔ་དང་དབང་པོ་ལྔའི་དྭངས་མ་རྣམས་སུ་ཡོད་པ་ལས། དང་པོར་འདུ་བྱེད་ཀྱི་ཕུང་པོའི་དྭངས་མ་ལ་ཤ་ཆེན་
1/1/01
༧གྱི་བརྡས་བཏགས་པ་དེ། ལྟེ་བར་ལུས་ཀྱི་ཐིག་ལེ་ལ་ཞུགས་པས་བུམ་དབང་བསྐུར་ནས། ཐིག་ལེ་དེའི་འཁྲུལ་པའི་བྱེད་ལས་སད་པའི་གནས་སྐབས་སྐྱེད་པ་སྦྱངས་ནས་རྣལ་འབྱོར་པའི་འདུ་བྱེད་
ཀྱི་ཕུང་པོ་མཐའ་དག་སྒྲིབ་པ་དང་བྲལ་བ་དྭངས་མའི་རང་བཞིན་དུ་བྱེད་པའོ། །དྀ་ནས་གཟུགས་ཕུང་བཤད་པ་དང༌། རྣམ་ཤེས་ཀྱི་ཕུང་པོ་དག་ལ་གཅི་བའི་དྭངས་མར་བཞག་པ་དེ་དག་སྙིང་གར་
ངག་གི་ཐིག་ལེ་ལ་ཞུགས་པས་གསང་དབང་བསྐར་ནས་རྨི་ལམ་གྱི་གནས་སྐབས་སྦྱངས་ཏེ་གཟུགས་རྣམས་ཀྱི་ཕུང་པོ་ལྷག་མ་མེད་པར་སྒྲིབ་བྲལ་དུ་བྱས། དེ་ནས་ཚོར་བ་འདུ་ཤེས་ཀྱི་དྭངས་མ་ལ
ཁྲག་དང་ཁུ་བའི་དྭངས་མར་བརྗོད་པ་དེ་དག་མགྲིན་པར་ཡིད་ཀྱི་ཐིག་ལེ་ལ་ཞུགས་པས་ཤེས་རབ་ཡེ་ཤེས་ཀྱི་དབང་བསྐུར་ཏེ་ཐིག་ལེ་དེས་གཉིད་སྟུག་གི་གནས་སྐབས་བསྐྱེད་པ་སྦྱངས་ནས་ཚོར་འདུ་
༈ གཉིས་སྒྲིབ་བྲལ་དུ་བྱས་པ་སྟེ། དེ་རྣམས་ནི་བདུད་རྩི་ལྔའི་དྭངས་མ་ཡིན་ལ། དེ་ནས་གོ་ཀུ་ལ་སོགས་པ་ཤ་ལྔས་མཚོན་པ། གོ་ཞེས་པ་མིག །ཀུ་རྣ་བ། ད་སྣ། ཧེ་ལྕེ། ན་ལུས་ཀྱི་
345

དབང་པོ་རྣམས་ཀྱི་དྭངས་མ་སྤྱི་བོར་ཡེ་ཤེས་ཀྱི་ཐིག་ལེ་ལ་ཞུགས་པས་དབང་བཞི་པ་བསྐུར་ཏེ་བཞི་པའི་གནས་སྐབས་བསྐྱེད་པ་སྦྱངས་ནས་མིག་གི་དབང་པོ་སོགས་དང༌། གཟུགས་སོགས་
དང་༑ མིག་གི་རྣམ་ཤེས་སོགས་དྲུག་ཚན་གསུམ་སྟེ་ཁམས་བཅོ་བརྒྱད་པོ་ཐམས་ཅད་ཀྱང་སྒྲིབ་བྲལ་དུ་དག་པར་མཛད་པའོ། །དེ་ལ་བུམ་དབང་སོགས་ཀྱི་ཐ་སྙད་ནི་སད་པ་སོགས་ཀྱི་གནས་
སྐབས་དེ་དེ་དག་པའི་ངེས་པས་བཞག་གོ །རིམ་པ་དེ་ཡང་རོ་རྐྱང་གི་རླུང་གཟུང་འཛིན་གྱི་ཆོས་ཅན་མཉམ་ཉིད་དབུ་མར་ཐིམ་པས་ལུས་ངག་ཡིད་ཡེ་ཤེས་ཀྱི་ཐིག་ལེ་བཞི་འཛག་མེད་དུ་འཆིངས་པ་
སྟེ༑ དེ་ལ་རླུང་བསྐྱེད་རིམ་གྱིས་འབབ་པ་ལ་སོགས་པའི་ངེས་པས་རྐྱང་མ་ནི་རྣམ་སྣང་སྐྱའི་རིགས་དང༌། ཟླ་བའི་རླུང་འབབ་པ་ཡིན་ལ། རོ་མ་ནི་བསྡད་རིམ་གྱིས་འབབ་པའི་ངེས་པས་མི་
བསྐྱོད་པ་ཐུགས་ཀྱི་རིགས་དང་ཉི་མའི་རླུང་འབབ་པ་ཡིན་ནོ། །འདིར་རྣམས་སྒྲས་གཟུང་འཛིན་ནམ་རོ་རྐྱང་གི་རླུང་དུ་གཏོགས་པ་ཀུན་བསྡུས་པ་ཡིན་ནམ་སྙམ། འཛག་མེད་ཀྱི་བསམ་གཏན་
མཐར་ཕྱིན་པས་བླ་མའི་ཐུགས་རྡོ་རྗེ་ཆོས་ཀྱི་སྐུ་འགྲུབ་པར་འགྱུར་བ་དེ་ཡང་། གཅིག་མིན་དུ་མ་ཡིན་པ། དོན་གཉིས་རྫོགས་པའི་ཕྱིར་བདག་གཞན་ལ་ཕན་པ་ཕུན་ཚོགས་ཀྱི་གཞིར་གྱུར་

།པ། ནམ་མཁའ་ལྟར་མཐའ་དབུས་མཐོ་དམའ་སྒྲིབ་ཐོགས་དང་བྲལ་བས་དེ་དང་རོ་མཉམ་པ། བློའི་ཡུལ་ལས་འདས་པས་རྟོགས་དཀའ་བ། ཉོན་མོངས་སོགས་| ༄༅།
ཀྱིས་མི་རྩུབ་པས་ཞི་པ། དུས་སྔ་ཕྱི་ལས་རང་བཞིན་མི་འགྱུར་བ། ཀུན་རྫོབ་པའི་ཆོས་ཀྱི་ནམ་ཡང་མ་གོས་ཤིང་མ་འདྲེས་པས་མི་མཉམ་པ་དང་། ཀུན་རྫོབ་པ་དེ་ཀུན་གྱི་སྲོག་དང་དྭངས་མའི་
ཕྱིར་མཉམ་ཉིད་དུ་གྱུར་པས་མཉམ་པ། དེའི་ཕྱིར་ཀུན་ལ་ཁྱབ་པ་དང་། སྤྲོས་པ་དང་དཔེས་མཚོན་དང་བྲལ་བ། དེ་བཞིན་གཤེགས་པ་རྣམས་ཁོ་ནའི་སོ་སོ་རང་རིག་གི་སྤྱོད་ཡུལ། གཞན་
རྐྱེན་ལ་མ་ལྟོས་པར་རང་གི་ངོ་བོས་དག་ཅིང་རང་འོད་གསལ་བ་ལ་སོགས་པའི་མཚན་ཉིད་ཅན་ནོ། །དེ་ལྟར་རླབས་ཆེན་དུ་བཤད་པ་ནི་ཡས་བརྟན་གྱི་མཐར་མི་འགྱུར་བ་ཐོབ་པས་བྱང་སེམས་རང་
བྱུང་གིས་གྱེན་དུ་གཤེགས་པ་ལྟ་བུའི་དབང་དུ་མཛད་ལ། གཞན་རླུང་དབུ་མར་ཞུགས་གནས་ཐོབ་ན་རང་གིས་གྱེན་དུ་གཤེགས་པ་ཙམ་འབྱུང་འདྲ་ཡང་ཐིག་ལེ་བཞི་པོ་དག་པར་བྱེད་ལུགས་སྔར་
༈བསྟན་པ་དེ་ཙམ་ནི་འབྱུང་བ་དཀའ་མོད། ཆ་ཤས་ཞིག་ཐོབ་པར་ངེས་སྙམ། གཞན་རླུང་ལ་རང་གར་བྱང་བ་ཙམ་གྱི་རྣལ་འབྱོར་པས་ནི། རྗེ་མ་ལུས་ཀུན་ཁྱབ་སྒྲིབ་གཉིས་སོགས་ཀྱི་ཆོས་སྐུའི་

གསོལ་འདེབས་དང་འདོད་གསོལ་བྱས། བྱང་ཆུབ་ཀྱི་སེམས་དབབ་རིམ་གྱིས་དགའ་བ་བཞི་ངོས་འཛིན་ཅིང་མཐར་ལྕགས་ཀྱུས་མཚོན་པས་འདྲེན་གྱིས་གསང་བ་ནས་ལྟེ་བར་དྲངས་པ་ལ་དམིགས་
ནས་དགའ་བ་དང་པོ་དང་། དེ་བཞིན་སྙིང་མགྲིན་སྤྱི་བོར་དྲངས་པ་ལ་དགའ་བ་ལྷག་མ་གསུམ་སྐྱོང་ཞིང་། ཞགས་པས་མཚོན་པས་འཁོར་ལོ་སོ་སོའི་ཐིག་ལེ་བཞི་དང་ལྷན་ཅིག་པ་ལས་འོག་ཏུ་མི་
བར་བཅིངས། ལྕགས་སྒྲོག་གིས་མཚོན་པས་ཐིག་ལེ་བཞི་པོ་ལ་བསྟིམས་པས་བསྡམས། དྲིལ་བུས་མཚོན་པས་དབྱེར་མེད་དེ་ལ་སེམས་གཏད་ནས་བདེ་སྟོང་བསྒོམ་པ་ཡིན་ལ། དེ་ལས་
བཅིངས་བསྡོམས་ཀྱི་དོན་ནི་སྤེལ་བཀྲམ་བརྟན་པ་སོགས་དང་མཉེས་པའི་དོན་ནི་མཐའི་མཉམ་བཞག་གིས་འགྲུབ་པ་ཡིན་ཏེ། ཁྲིགས་ཀྱི་སྐབས་ལས་ཀྱང་ཤེས་སོ། །ཡེ་ཤེས་ཀྱི་བཟང་པོ་ཞེས་པའི་
དོན་ནི་རང་བྱུང་གི་ཡེ་ཤེས་མངོན་སུམ་དུ་འཆར་བ་ཉིད་ཆོས་ཐམས་ཅད་ཀྱི་མཆོག་ཡིན་པས་བཟང་པོ་དང་། ཡེ་ཤེས་དེ་མཐོང་བ་ནས་རྫོགས་པའི་བར་གྱི་རྟོགས་པ་ནི་རྐྱེན་ལ་ལྟོས་པ་སྔ་མ་རྣམས་ལྟ་
བུ་མ་ཡིན་པར་ཡེ་ཤེས་རང་གིས་རང་རྫོགས་པར་བྱེད་པ་ལྟ་བུས་ཀྱང་ཡེ་ཤེས་ཀྱི་བཟང་པོའོ། །བཞི་པ་བྱང་སེམས་ཀྱི་དཀྱིལ་འཁོར་དུ་བླ་མ་ངོ་བོ་ཉིད་སྐུར་སྒྲུབ་པ་ལ་གདན་བཞི་ལས། དང་པོ་

an །ནི། ཨིནྡྲ་བྷུ་ཏིའི་ལུང་། གང་ཞིག་སོགས་དོན། རྣམ་པར་རྟོག་པ་ཐམས་ཅད་སྤངས་པའི་དེ་ཁོ་ན་ཉིད་ལ་གནས་ན། ཚེ་འདི་ཉིད་ཀྱིས་བྱང་ཆུབ་དམ་པ་རྡོ་རྗེ་༄༅།(142
༨འཆང་ཆེན་པོའི་གོ་འཕང་དུ་ཞུགས་པར་འགྱུར་ཞེས་སོ། །དེས་ན་ལུས་རྣམ་སྣང་གི་ཆོས་བདུན་དང་ལྡན་པས་དྲང་པོར་བསྲངས་པའི་མིག་ཐད་ཀའི་བར་སྣང་ལ་བཅིངས་ནས། ཐོས་བསམ་རྒྱས་
འདེབས་ཀྱིས་དངོས་པོ་དངོས་མེད་ལ་སོགས་པར་བལྟ་བ་ནི། ལྟ་བའི་དུག་ཡིན་པས་དེ་འདྲ་བའི་རྟོག་པ་སྤངས་ནས་མ་བཅོས་པའི་དེ་ཉིད་ལ་མཉམ་པར་བཞག་པས་དང་པོར་སྣང་བའི་ཚོགས་
སེམས་ལ་ཐིམ་པའམ། རྣམ་ཤེས་ལྔ་རང་རང་གི་དབང་པོ་ལས་ཁ་ནང་དུ་ལོག་པར་ཕྱོགས་པའི་རྟགས་ཟླ་འོད་ལྟ་བུ་འཆར་བ་ནི་སྣང་བའི་སྐབས་ཏེ་ཡུལ་དུ་སྣང་ཡང་དེར་ཞེན་བྲལ་བའི་ཏིང་ངེ་འཛིན་
ནོ༑ །དེ་ནས་སྣང་བ་ལ་སེམས་ཀྱི་ཐ་སྙད་བཏགས་པ་དེ་སེམས་བྱུང་དུ་བཏགས་པའི་མཆེད་པ་ལ་ཐིམ་པས་རྣམ་ཤེས་དབང་པོ་ལས་ཁ་ནང་དུ་ཕྱོགས་པས་ཡུལ་འཛིན་ནུབ་པས་མི་རྟོག་པའི་ཏིང་འཛིན
༈ དུ་རྟོགས་ཀྱང་སོ་སོར་རྟོག་པའི་ཤེས་རབ་ཁྱབ་བྱེད་དུ་ཞུགས་པ་སྟེ་གཟུང་ཆ་དེར་འཛིན་མེད་ཀྱང་འཛིན་པ་རང་ངོ་མ་འགགས་པ་ཞིག་ཏུ་འཆར་བ་དེའི་རྟགས་ནི་ཉི་འོད་ལྟ་བུ་སྟེ་མཆེད་པའོ། །དེ་ཡང་

སྔ་མ་ལ་ཡུལ་དེ་དེར་འཛིན་ནུས་ཙམ་ཡོད་ཀྱང་དེར་ཞེན་མེད། འདི་ལ་ཡུལ་འཛིན་ཡང་མེད་པའོ། །སེམས་བྱུང་དེ་མ་རིག་པའི་མིང་ཅན་ཐོབ་པ་ལ་ཐིམ་པས་བལྟ་བྱ་ཡུལ་དང༌། ལྟ་བྱེད་ཤེས་པ་
གཉིས་སུ་མེད་པའི་རྟོག་མེད་གཉིད་ལོག་པ་འདྲ་བར་འཆར་བའི་རྟགས་ནི་མུན་པ་ལྟ་བུར་སྣང་ངོ་། །འདིར་དེ་གཉིས་གཅིག་གིས་གཅིག་སྦྱངས་པས་ཞེས་གསུངས་པའི་དགོངས་པ་སླར་བརྟག་
གོ །དེ་ནས་མ་རིག་པ་འོད་གསལ་ལ་ཐིམ་པས་རྣམ་པ་ཐམས་ཅད་པའི་སྟོང་ཉིད་དང་མི་འགྱུར་བདེ་བ་རོ་གཅིག་པའི་ཡང་དག་མཐའ་སྟེ་དེ་ལས་ཡང་དག་པ་ཞིག་དེའི་གོང་ངམ་མཐའ་ན་མེད་པས་
ཡང་དག་མཐའ་དང༌། ཇི་བཞིན་ཚིག་བརྗོད་མི་ནུས་ཀྱང༌། ཚིག་བརྗོད་ཐ་སྙད་ཀུན་གྱི་གཞིར་གྱུར་པ། སོ་སོ་རང་རིག་པའི་ཡེ་ཤེས་མ་རྟོགས་གཞན་གང་གི་ཡང་སྤྱོད་ཡུལ་དུ་མི་འགྱུར་
བ༑ ཐམས་ཅད་སྟོང་པ་ལ་སོགས་པའི་མིང་མང་པོ་ཅན་དེ་མངོན་དུ་བྱེད་པའོ། །ས་ར་ཧའི་ལུང་། དབང་པོ་གང་སོགས་དོན། དབང་པོ་ནུབ་པ་སྟེ་དབང་ཤེས་ཐིམ་པ་ལས་དབང་པོའི་བྱ་བ་
ཉམས་པར་གྱུར་པ་དེའི་ཚེ་ལྷན་ཅིག་སྐྱེས་པ་བདེ་ཆེན་གྱི་སྐུ་འཆར་བ་ཞིག་ཡོད་པ་དེ་ཡང་བླ་མའི་ཞལ་གྱི་གདམས་པས་ཤེས་པར་བྱོས་ཞེས་ཏེ། དབང་པོ་ནུབ་པ་ནི་སྣང་བ་ནས་བརྩམས་ཏེ་ཡིན

།ལ། ལྷན་སྐྱེས་ཀྱི་ལུས་ནི་འོད་གསལ་ལོ། །དཱ་རི་ཀ་པའི་ལུང་། སེམས་དང་སེམས་བྱུང་སོགས་དོན། སེམས་དང་སེམས་བྱུང་སྟེ་སྣང་མཆེད་གཉིས་པོ། མ་༄༅།
རིག་པའི་རང་བཞིན་གྱི་ཐོབ་པ་ལས་བདེ་ཆེན་འོད་གསལ་རང་བཞིན་ཆེན་པོར་སད་ཅེས་པའོ། །སམྦུ་ཊའི་ལུང་། བྱང་ཆུབ་སེམས་སོགས་དོན། དོན་དམ་པའི་བྱང་ཆུབ་ཀྱི་སེམས་ནི་བདེ་བ་ཆེན་
པོའི་བདག་ཉིད་ཀྱི་ཕྱིར་རིན་པོ་ཆེ་དང༌། དེ་ནི་ཆོས་ཐམས་ཅད་ཀྱི་སྙིང་པོར་བཞུགས་པའི་ཚུལ་རྟོགས་ན་སྙིང་པོ་ལེན་པའི་ཕྱིར། དོན་དམ་པའི་དཀྱིལ་འཁོར་དེ་ནི་དཀྱིལ་འཁོར་དངོས་ཡིན་
ཏེ༑ ཕྱི་རོལ་དང་ནང་དུ་བཅས་པ་བརྟན་གཡོའམ་དངོས་དང་དངོས་མེད་ཀྱི་བསྡུས་པ་སྣ་ཚོགས་ཐམས་ཅད་ལ་ཁྱབ་ཅིང་གནས་སོ། །ཞེས་པའོ། །གཉིས་པ་གཞན་གྱི་གདན་ནི། འོད་གསལ་
ཡང་དག་པའི་མཐའ་མཐོང་བ་ནི་མཐོང་ལམ་ཡིན་ལ། འོད་གསལ་དེ་ལས་ལངས་པ་ན་བརྟན་གཡོ་ཐམས་ཅད་ལ་འོད་གསལ་བའི་དེ་བཞིན་ཉིད་སྲོག་ཏུ་ཞུགས་པས་ན་རང་བཞིན་མ་གྲུབ་པ་རང་
བཞིན་ཅན་ལྟར་འཆར་བའི་ངེས་པས་སྣང་བ་ཐམས་ཅད་སྒྱུ་མ་ལྟ་བུར་མངོན་དུ་བྱེད་པའི་ཕྱིར། དེ་བཞིན་ཉིད་སྒྱུ་མའི་རང་བཞིན་དུ་བཞུགས་ཞེས་གསུངས་ཏེ། མ་བརྟགས་ཉམས་དགའ་སྒྱུ་སྣང་

ཙམ་དེ་ལ་སྤངས་བླང་བྱར་མེད་དེ་འཆིང་གྲོལ་མེད་པའི་ཕྱིར་དང༌། བྱར་མེད་དུ་རྟོགས་པའང་སོ་སོར་རྟོག་པའི་ཡེ་ཤེས་ཀྱི་མིག་གིས་བལྟས་པས་ཡིན་ལ་དེས་ན་སྣང་དུས་ནས་དེ་བཞིན་ཉིད་དུ་ཐིམ་
པའི་ཤར་གྲོལ་དུས་མཉམ་ནི་ཆུ་ལ་ཆུ་ཐིམ་པ་ལྟ་བུའོ། །ཚུལ་དེས་ཐབས་ཀྱི་ཆ་སྟེ་སྣང་ཕྱོགས་ཐམས་ཅད་ཟུང་འཇུག་གི་ནང་ཚན་ཀུན་རྫོབ་བདེན་པ་ཞེས་བྱ་བའི་མིང་ཐོབ་པར་བྱ་ཞེས་པ་སྟེ་སྣང་སྟོང་
བདེ་སྟོང་རིག་སྟོང་སོགས་དབྱེར་མེད་མངོན་དུ་གྱུར་པས་སོ། །གཉིས་སུ་མི་བྱ་སོགས་དོན་ཡང་། སྤྱིར་ཆོས་ཐམས་ཅད་བདེ་སྟོང་ཟུང་འཇུག་ལ་སོགས་པར་འདུས་ཤིང༌། ཟུང་འཇུག་དེ་ཡང་
གཉིས་གཅིག་ཏུ་སྦྱར་ཡང་ངོ་བོ་ཐ་དད་དུ་ལུས་པ་ལྟ་བུ་མ་ཡིན་པར་དབྱེར་མེད་རོ་མཉམ་དུ་ཤེས་པས་རིགས་སོ་སོ་བ་དང་བྱེ་བྲག་སོ་སོ་བ་དག་ཏུ་མ་འབྱེད་ཅེས་དང༌། འཁོར་བར་བྱེད་པའི་སོགས་
དོན༑ འཁོར་བས་བསྡུས་པའི་དངོས་པོ་ཐམས་ཅད་ཀྱང༌། བྱང་ཆུབ་སེམས་ཀྱི་རང་བཞིན་ཏེ་དོན་དམ་བདེ་བ་ཆེན་པོའི་རྣམ་སྤྲུལ་དང་། དེ་ཐམས་ཅད་ཀྱི་སྲོག་ཏུ་བདེ་ཆེན་བྱང་སེམས་བཞུགས་
ཚུལ་རིག་པར་བྱ་ཞེས་སོ། །གསུམ་པ་རྣལ་འབྱོར་གྱི་གདན་ནི། མཐོང་བའི་ལམ་ཐོབ་པ་དེ་ནས་ཀྱང་མཉམ་བཞག་ཏུ་འོད་གསལ་བ་དང་རྗེས་ཐོབ་ཏུ་སྒྱ་མའི་སྣང་བ་འཆར་བ་ལས་འོད་གསལ་དེ

g| ༄༅། ། ཡང་ཡང་དུ་གོམས་པར་བྱས་པས་སྒྱུར་སྣང་དེ་ཡང་སྦྱངས་ཏེ། མདོར་ན་མཐར་ཐུག་གི་དོན་ལ་དྲི་མར་གྱུར་པ་ཐམས་ཅད་རིམ་གྱིས་བཤིག་སྟེ་ཤེས་རབ་ཀྱི་ཕུང་པོ་
རྫོགས་པ་དང་། འོད་གསལ་དེ་ནི་ཆོས་ཀྱི་དབྱིངས་ཡིན་ལ། དེེ་ཐབས་ཀྱི་ཆ་ཀུན་ལ་རྗེས་སུ་ཞུགས་པ་སེམས་ཅན་མི་དམིགས་པར་མཐོང་བཞིན། ཡང་སེམས་ཅན་གྱི་དོན་སྤྱོད་པ་སོགས་ཀྱིས་
སྙིང་རྗེ་ཆེན་པོ་མཐར་ཕྱིན་པར་བྱ་བ་ནི་ཐབས་ཤེས་ཟུང་འཇུག་གི་སྤྱོད་པའོ། །གང་ཡང་གཉིས་པོ་སོགས་དོན། ཐབས་ཤེས་དེ་གཉིས་སྦྱོར་བར་ནུས་ན། ཤེས་པས་སྲིད་ལ་མི་གནས་ཤིང་། །
སྙིང་རྗེས་ཞི་ལ་མི་གནས་པ། །ཞེས་པ་ལྟ་བུས་མི་གནས་པའི་མྱང་འདས་འགྲུབ་པའོ། །དང་པོའི་སངས་རྒྱས་ལུང་དོན། དེ་འདྲའི་ཐབས་ཤེས་སྦྱོར་བ་ནི་སྔགས་བླ་མེད་ཀྱི་སྐབས་འདིར་རྣལ་
འབྱོར་དུ་དེ་བཞིན་གཤེགས་པས་གསུངས་ཞེས་པའོ། །བཞི་པ་དེ་ཁོ་ན་ཉིད་ཀྱི་གདན་ནི། རྗེ་ཟག་མེད་ཁྱབ་གདལ་སོགས་ཀྱི་གསོལ་འདེབས་དང་འདོད་པའི་དངོས་གྲུབ་ཞུས་ནས་མཉམ་པར་
1]9
༈ འཇོག་པ་ཡིན་ལ། དེ་ལས་ཕྲ་བའི་རྩ་རླུང་ཐིག་ལེ་འགྱུར་མེད་ཀྱི་སེམས་དང་བཅས་པ་གཙུག་ཏོར་གྱི་འཁོར་ལོར་བདེ་བ་ཆེན་པོའི་ཡེ་ཤེས་སུ་སྐད་ཅིག་ལ་རྫོགས་པས་འབྲས་བུའི་དབང་བཞི་ཅིག་

ཅར་དུ་ཐོབ་པ་སྟེ། དེ་ལྟ་བུར་ཕྲ་བའི་རྩ་ཐིག་རླུང་གསུམ་ཐིམ་རྒྱུ་ནི་མི་ཤིགས་པའི་ཐིག་ལེ་ཡིན་ལ། དེ་ཉིད་ལ་ཕྲ་བའི་བདག་ཏུ་བརྗོད་ཅིང་རགས་པའི་བདག་གི་ནི་གཉེན་པོར་གྱུར་པའང་ཡིན
མོད༑ འོན་ཀྱང་དྲི་མའི་ཆར་གཏོགས་པའི་ཕྱིར། འདིར་གདགས་གཞི་ཐིམ་པས་གདགས་པའི་བདག་ཀྱང་ཐིམ་པ་ལ། བདག་ཅེས་བྱ་བ་དེ་དང་ལྷན་ཅིག་? མེ་ཐིག་རྩ་རླུང་ཁམས་སུ་འབྱེད་རྒྱུ་དེ་
ཡང་དག་པའི་མཐའ་ལ་ཐིམ་ཞེས་གསུངས་པ་ཡིན་ལ༑ དེ་ལས་ཆོས་ཉིད་ཀྱི་ཡོན་ཏན་ཡོངས་སུ་རྫོགས་པ་ཤེས་རབ་ཀྱི་ཕར་ཕྱིན་སྤངས་པ་མཐར་ཐུག་པས་འཁོར་བར་མི་གནས་པ་དང་། ཤེས་
ཕྱིན་དེའི་རང་བཞིན་མཆོག་ཏུ་མི་འགྱུར་བའི་བདེ་བ་སྙིང་རྗེའི་སྟོབས་ཡོངས་སུ་རྫོགས་པར་སད་པ་སྟེ། དེ་ནི་སངས་རྒྱས་རྣམས་ཀྱི་རང་དོན་གྱི་སྐྱ་ཡིན་ལ། སྙིང་རྗེའི་དབང་གིས་སྒྱ་མ་ལྟ་བུའི་
གཟུགས་བརྙན་གྱི་ལྷར་བཞེངས་ནས་སེམས་ཅན་གྱི་དོན་མཛད་པ་གཞན་དོན་གྱི་སྐུ་སྟེ། བདེ་ཆེན་དང་དེས་གཞན་དོན་སྤྱོད་པ་ནི་རྟོགས་པ་མཐར་ཐུག་པའི་ཆ་འཁོར་བར་མི་གནས་པའོ།
གཉིས་ཟུང་འཇུག་དེ་ནི་ཆོས་དབྱིངས་ལ་སོགས་པ་ཡེ་ཤེས་ལྔའི་བདག་ཉིད། རིགས་ཐམས་ཅད་རིགས་གཅིག་ཏུ་དག་པ་བདེ་སྟོང་ལྷན་ཅིག་སྐྱེས་པའི་ངོ་བོ་ཉིད་ལ་རྟག་ཏུ་གནས་པ་སྐུ་གཉིས་ཟུང་

o| ༄༅། །འཇུག་བླ་མ་དམ་པའི་ངོ་བོ་ཉིད་ཀྱི་སྐུའོ། །འདོད་པའི་དངོས་གྲུབ་ཐོབ་པ་ཞེས་བྱ་བ་ཡང་སྐུ་གཉིས་ཟུང་འཇུག་ཐུན་མོང་མ་ཡིན་པ་དང་སྦྱར་བར་མཛད་དོ། །ནམ་ཞིག་བླསྒྲུབ་
ཤི སྦྱོར་བཞི་སོགས་དོན། ལུས་ངག་ཡིད་ཡེ་ཤེས་བཞི་པོ་བདེ་སྟོང་དབྱེར་མེད་པའི་ཡེ་ཤེས་ཀྱི་གནས་གཅིག་ལ་ཞུགས་པ་སྟེ་དེར་དག་པ་ཞེས་སམ། ཕྲ་རགས་ཀྱི་རྩ་ཐིག་རླུང་སེམས་བཞི་པོ་བདེ་
སྟོང་ལྷན་སྐྱེས་ཀྱི་དབྱིངས་སུ་ཞུགས་པ་ན། བདེ་བ་ཆེན་པོ་འབྱམས་ཀླས་ཚད་བཟུང་མེད་པ་འདི་ལྟར་ཆེས་ཡངས་པའི་ནམ་མཁར་ཡང་མི་ཤོང་བ་ལྟ་བུ་འབྱུང་ཞེས་པའོ། །དཱ་རི་ཀ་པའི་ལུང་རེ་
གཉིས་དོན༑ ཤིན་ཏུ་གསང་བ་ཆེན་པོ་ངེས་པའི་དོན་གྱི་གནས་འདི་ནི་རང་བཞིན་མེད་ཅིང་བལྟར་མེད་བརྗོད་དུ་མེད་པ་ཡིན་མོད་ཀྱི། ཐབས་ཤེས་ཟུང་འཇུག་གི་རྣལ་འབྱོར་ལ་གནས་པ་རྣམས་ཀྱིས་ནི་སྦྱར་
བྱ་སྦྱོར་བྱེད་བྲལ་བ་ཉིད་ཀྱིས་གསང་བ་ཆེན་པོའི་གནས་དེ་ལ་སྦྱོར་བར་བྱེད་པའོ། །པདྨ་བཛྲ་གྱི་ལུང་དོན། རིན་ཆེན་སེམས་ཏེ་བདེ་ཆེན་བྱང་སེམས་རང་གཤིས་ལས་གཡོ་མེད་དུ་བརྟན་པར་གྱུར་
ན་རྫོགས་སངས་རྒྱས་ཀྱི་བྱང་ཆུབ་ནི་དེ་ཉིད་ན་གནས་ཏེ། སེམས་ཉིད་དེ་ཅུང་ཟད་བརྟན་པ་ནས་མཆོག་ཏུ་བརྟན་པའི་བར་གོང་ནས་གོང་དུ་འཕོ་བར་བྱིན་གྱིས་བརླབས་པའི་རྒྱུན་ལས་རྫོགས་བྱང་ ྨ

འགྲུབ་སྟེ་སུས་རློབ་ན་སངས་རྒྱས་བྱང་ཆུབ་ཏུ་གྱུར་པའི་སེམས་ཉིད་རང་གིས་རང་ལའོ། དྲིལ་བུས་ལུང་དོན། སྟོང་པ་ཉིད་དང་སྙིང་རྗེ་དབྱེར་མེད་པའི་གོ་འཕང་འདི་མ་ནིང་གི་གོ་འཕང་དུ་བརྗོད་
གང་སྙིང་རྗེ་གཙོ་བ་ནི་ཐབས། སྟོང་པ་གཙོ་བ་ཤེས་རབ་ཏུ་འགྱུར་ན། ཆ་མཉམ་ལ་མ་ནིང་དུ་བརྗོད་ཅེས་པའོ། །འདུས་པའི་ལུང་ལས་བྱང་ཆུབ་ཀྱི་སེམས་རྡོ་རྗེ་ཞེས་གསུངས་པ་ནི་རྡོ་རྗེ་
འཆང་ངོ་། །ལུང་འདི་ལྟ་བུས་བླ་མ་ནི་དེ་བཞིན་གཤེགས་པ་ཐམས་ཅད་ཀྱི་འབྱུང་གནས་དང་གཙོ་བོ་ཡིན་པས། དེའི་རྣལ་འབྱོར་ཡང་རྡོ་རྗེ་ཐེག་པའི་རྣལ་འབྱོར་ཀུན་གྱི་མཆོག་ཏུ་སྒྲུབ་པ་སོགས་
ཡིན་ལ་ངེས་པའི་ཚིག་ཏུ་བཞག་ཅེས་པ་ནི་གསུངས་ཚུལ་ལྡེམ་དགོངས་ཙམ་མ་ཡིན་པར་ངེས་པ་ལས་ནམ་ཡང་མི་འགོང་བའི་ཚིག་ཡིན་ཞེས་པའོ། །གསུམ་པ་གེགས་སྲུང་བར་བྱེད་པའི་དམ་
* ཚིག་ལ་ཕུང་ཁམས་སྐྱེ་མཆེད་ཀྱིས་བསྡུས་པའི་ཆོས་ལ་དངོས་པོར་འཛིན་པ་སྤངས་ནས་དུ་སོགས་ཀྱི་མཚན་ཉིད་ཅན་ཏེ་རྣམ་པ་ཀུན་ལྡན་གྱི་སྟོང་གཟུགས་སུ་བལྟ་བ་དང༌། ལས་རླུང་དབུ་མར་དག
པས་ཐམས་ཅད་སྐད་དུ་ཆོས་སྟོན་པ་ལ་བརྫུན་དུ་བརྗོད་དེ། ལྷའི་བུས་ཞུས་པའི་མདོ་ལས། ཆོས་ཐམས་ཅད་བརྫུན་པ་སྒྱུ་མ་ལྟ་བུ་སྟེ། དེའི་ཕྱིར་ང་ཡང་བརྫུན་དུ་སྨྲའོ་ཞེས་པ་ལྟར་རོ། །དྷུ་ཏིའི་

༄༅། །རང་བཞིན་དུ་དག་པའི་རྩ་ཚོགས་ཀྱི་ཁུ་བ་ཕུང་སོགས་ཀྱི་དྭངས་མར་གྱུར་པས་དེ་བཞིན་གཤེགས་ཚོགས་སུ་བརྗོད་པ་དེ་གཙུག་ཏོར་དུ་ལེན་པ་ནི་རང་བྱུང་གི་གཤེགས་
བླསྒྲུབ་
ཤི པའི་ཕྱིར་རམ་རང་སྟོབས་ཀྱིས་ལེན་པའི་ཕྱིར་མ་བྱིན་ལེན་ནོ། །རྡོ་རྗེ་སེམས་དཔའ་ལ་གཞན་དུ་བརྗོད་པ་ནི་ཕྱི་ནང་གཞན་གསུམ་གྱི་གཞན་ཆོས་ཉིད་རང་བཞིན་རྣམ་དག་ཡིན་པ་དེ་ཁ་དོན་གྱི་རྡོར་
སེམས་ཡིན་པས་དང༌། དེ་ཐབས་སུ་བྱས་ནས་ཤེས་རབ་ཏུ་བཞག་རྒྱུ་ནི་དེའི་རང་མདངས་རྣམ་ཀུན་པའི་ཤེས་ཕྱིན་མ་སྟེ། སྟོང་གཟུགས་ཀྱི་སྟེང་དུ་མཉམ་པར་བཞག་པ་ལས་བདེ་ཆེན་རྙེད་པས་རེ་
གསུམ་
སོ༑ །དེ་དག་གིས་ཉིན་མཚན་ཟད་པར་བྱེད་པ་ཡང་དབང་བཞི་སོ་སོའི་དབང་དོན་གྱི་ལམ་ལས་མ་ཡེངས་པས་འགྲུབ་སྟེ། རང་ལམ་ལས་མ་ཡེངས་ན་དམ་ཚིག་རང་བསྲུངས་པ་ཡིན་ནོ། །བཞི་
པ་བོགས་འདོན་པའི་སྤྱོད་པ་ལ། སྤྱོད་པ་དག་ནི་སོགས་དོན། སྤྱོད་པ་བྱ་བར་བཤད་དེ། གང་གི་ཆེད་དུ་ན་མཐའ་གཉིས་ལ་མི་གནས་པའི་ཕར་ཕྱིན་གྱི་ཆེད་དུའོ། །བྷུ་སུ་ཀུ་ཞེས་པའི། དང་
3
�པོས་ཟ་བ་ཙམ་མ་གཏོགས་པའི་འདུ་འཛི་སྤོང་བ། གཉིས་པས་གཉིད་ཀྱིས་མཚོན་ཏེ་ཕུང་སོགས་ཀྱི་ཆོས་རྣམས་སྣང་བཅས་རྣམ་མེད་དུ་བྱང་ཆུབ་པར་བསྒོམས་པ་སྟེ། ྋརྣམ་མེད་ནི་འོད་གསལ་ ེ
མ

དངོས་དང༌། སྣང་བཅས་སྒྱ་མ་ལྟ་བུའི་བསམ་གཏན་ཏེ། སྔ་མ་མཉམ་བཞག་ཏུ་འོང་ན། ཕྱི་མ་རྗེས་ཐོབ་ཏུ་འཆར་རོ། །གསུམ་པས་བཤད་པར་འགྲོ་བས་མཚོན། དེ་ཙམ་ལས་བྱ་བ་གཞན་
ལ་མི་བསམ་ཞིང་མི་རྩོལ་བའོ། །དེ་ལྟ་བུས་ནི་རང་ཉིད་ཀྱི་བྲང་ཁང་ལ་སོགས་པར་གནས་ནས་སྒྲུབ་པའོ། །དེ་ནས་གསང་སྤྱོད་བྱ་སྟེ། དེར་བྱ་བའི་ཆ་ཙམ་ཡང་མི་འཛིན་པ་ཞེས་གསུངས་པ་
གནས་སྐབས་དེར་བྱ་བ་ལ་ངེས་ཁྲིགས་སམ་ཏིག་པོ་མེད་པའི་དོན་ཏེ་སྨྱོན་པ་བཞིན་ནོ། །དེ་ནས་བརྟུལ་ཞུགས་ཀྱི་སྤྱོད་པ་ལ། དབང་ཕྱུག་ཆེན་པོའི་གཟུགས་ནི་ལྷག་པའི་ལྷ་ཧེ་རུ་ཀའི་ཆ་བྱད་
དེ༑ དེས་མཐར་སྐྱེས་ཀྱི་རིགས་སུ་གྱུར་པ་གནས་པའི་ལྷ་མིན་གྱི་གྲོང་དུ་ཞུགས་ནས། བུ་མོ་དེ་དག་དང་ལྷན་ཅིག་སྤྱོད་པས་བདེ་ཆེན་སྒྲུབ་པའོ། །གང་དུ་སུས་ཀྱང་མི་ཤེས་ཞེས་པ་རྣལ་འབྱོར་པ་
དེའི་སྤྱོད་ཡུལ་དཔག་དཀའ་བ་ལ་དགོངས་པ་ཡིན་ནམ་སྙམ། རིགས་ལས་བྱུང་སོགས་ནི། རང་གི་ལྷའི་རིགས་དང་མཐུན་པའི་རིག་པའི་བརྟུལ་ཞུགས་སྤྱོད་པ་སྟེ། ལྷ་ཞི་ཆགས་ཁྲོ་བོ་གང་
ཡིན་པའི་འཕྲིན་ལས་དེ་དང་ཚུལ་མཚུངས་པར་རང་གི་སྤྱོད་པ་དག་པར་བྱེད་པས། གཉིས་མེད་ངེས་པ་སྟེ་ཡེ་ཤེས་དེ་མངོན་དུ་བྱས་ནས་རྡོ་རྗེ་འཆང་བ་ཚེ་འདི་ཉིད་ལ་འགྲུབ་ཅེས་སོ། །ཕྱོགས་

| ༄༅། །ལས་རྣམ་རྒྱལ་གྱི་སྤྱོད་པ་ནི། ཕ་རོལ་ཏུ་ཕྱིན་པ་དྲུག་ཁྱད་པར་དང་བཅས་པར་སྤྱོད་པས་ཏེ། འདིར་ལུས་གཏོང་བ་ནི་སེམས་ཅན་ཐམས་ཅད་ཀྱི་དོན་ཆེན་པོ་རྫོགས་
བླསྒྲུབ་
ཤི པའི་བྱང་ཆུབ་ཀྱི་སླད་དུ་བསྔོས་པ་ཡིན་གྱི། ཉེ་ཚེ་བའི་དོན་དུ་མགོ་དང་རྐང་ལག་གཏོང་བ་སོགས་མ་ཡིན། སེམས་ཅན་ཐམས་ཅད་ཀྱི་བླ་ན་མེད་པའི་དོན་བདག་གི་ཁུར་དུ་འཛིན་པ་ཚུལ་
ཁྲིམས༑ དེ་དག་གི་སླད་དུ་དཀའ་བ་དྲག་པོ་ལ་ཇི་མི་སྙམ་པའི་བཟོད་པ། ཆོས་བརྒྱད་ལས་འདའ་བའི་བརྩོན་འགྲུས། སྒྱུ་མའི་རང་བཞིན་ཅན་གྱི་དངོས་པོ་ཐམས་ཅད་པའི་རྗེས་འགྲོ་བསམ་
རེ་
བཞི་
གཏན་ཏེ། དོན་དངོས་རྣམས་ཡོངས་སུ་ཤེས་པས་དངོས་པོ་ཀུན་ལ་སྒྱ་འཕྲུལ་གྱི་རོལ་པས་དབང་བསྒྱར་བའོ། །ཆོས་ཅན་ཐམས་ཅད་དམིགས་མེད་བདེ་བ་ཆེན་པོར་ཡང་དག་རྟོགས་པ་ཤེས་རབ་
བོ༑ །སྡིག་པ་ཀུན་ལས་རྣམ་གྲོལ་ཞིང་ནི། ཆོས་ཐམས་ཅད་སྟོང་ཉིད་སྤྲོས་བྲལ་དུ་རྟོགས་པས། སྤྲོས་བྲལ་གྱི་སྟེང་ན་དགེ་སྡིག་མ་གྲུབ་ཅིང༌། དགེ་སྡིག་ཉིད་ཀྱང་སྤྲོས་པ་བྲལ་བས་
དེས་ན་མཚན་འཛིན་ལས་མ་གྲོལ་བའི་དགེ་བ་ལྟ་བུ་སྤྱིར་དགེ་ཡང་འདིར་སྡིག་པའི་གྲངས་སུ་གཏོགས་པས་དེ་དག་ལས་གྲོལ་ཞེས་སོ། །གསུམ་པ་མཐའ་འམ་རྗེས་ཀྱི་དོན་ལ། བསྔོ་བ་
359

དང་༑ མཛད་བྱང་གཉིས་ཀྱི་དང་པོའི་སྐབས། དགེ་བའི་རྩ་བ་གང་གི་རིགས་གང་ཡིན་པ་ཞེས་པ་ནི་རྫོགས་བྱང་དུ་བསྔོར་རུང་བའི་དགེ་རྩའི་རིགས་ཞེས་དང༌། སྡེ་གང་ཡིན་པ་སྟེ། ཚོགས་
གསུམ་སོ་སོ་དང་སྦྱིན་ཚུལ་ལ་སོགས་པའི་སྡེ་ཚན་སོ་སོ་གཟུགས་སྐ་ཐོབ་པ་དང་ཆོས་སྐ་ཐོབ་པ་ལ་དོན་བྱེད་ནུས་པ་ལྟ་བུའི་མཚན་ཉིད་ཅན་གང་ཡིན་པ་དང༌། རང་བཞིན་གནས་པའི་རིགས་དང་
རྒྱས་འགྱུར་གྱི་རིགས་ཀྱི་དགེ་བ་ལྟ་བུའི་རིགས་སམ་ཟག་བཅས་ཟག་མེད་ཀྱི་དགེ་བའི་རིགས། ཆོས་གང་ཡིན་པ་སྟེ་དགེ་ཆོས་གང་ཡིན་པས་ཡང་དག་པར་གནས་པ་སྡིག་པའམ། དགེ་སྡིག་
འདྲེས་མ་སོགས་མ་ཡིན་པར་དགེ་བ་ཉིད་དུ་ཡོད་པ་གང་ཡིན་པར་སངས་རྒྱས་རྣམས་ཀྱིས་མཁྱེན་ཅིང་གཟིགས་པ་བདག་གཞན་སུ་ཡང་རུང་བ་ལ་མཆིས་པ་དེ་ལ་རྗེས་སུ་ཡི་རང་ཞིང༌། དགེ་རྩ་
དངོས་དང་ཡི་རང་ལས་བྱུང་བ་དང་བཅས་པ་དེ་དག །སངས་རྒྱས་རྣམས་ཀྱིས་རྫོགས་བྱང་དུ་བསྔོས་པ་ལྟར་བདག་གིས་ཀྱང་བསྔོ་བརབགྱི་བ་སྟེ། ཡོངས་སུ་བསྔོ་བ་ཆེན་པོ་ནི་འཁོར་གསུམ་
དག་པས་ཟིན་པའི་བསྔོ་བ་ཡིན་མོད། སེམས་ཅན་ཐམས་ཅད་ཀྱི་རྫོགས་བྱང་གི་སླད་དུ་བསྔོ་བ་ཙམ་ཡང་བསྔོ་བ་གཞན་ལ་ལྟོས་ན་ཡོངས་སུ་བསྔོ་བ་ཆེན་པོ་ཡིན་ནོ། །འདིར་སྡེ་དང་མཚན་ཉིད་༔

། སོགས་གསུངས་པ་ནི། དཔེར་ན་མིར་གྱུར་པ་བརྗོད་པ་ལ། སྨྲ་ཤེས་དོན་གོ་དང༌། རྐང་གཉིས་པ་དང༌། ལྷ་ལས་ལྷག་པའི་ལུས་ཅན་སོགས་མང་པོས་བསྟན་༄༅།
ཀྱང་མི་མཚན་ཉིད་པ་གོ་བ་ཙམ་དུ་ཟད་པ་བཞིན། སྡེ་དང་རིགས་སོགས་མང་པོས་གཞལ་ཀྱང་དགེ་བ་མཚན་ཉིད་པ་གོ་བ་ཙམ་མོ། །བསྔོ་བའི་ཚིག་འདི་ནི་མཐུན་འཇུག་གི་བསྔོ་བ་ཡིན་ནོ།
གཉིས་པ་མཛད་བྱང་ལ་གཞན་གོ་བར་སླ་ཞིང༌། པདྨ་དཀར་པོ་དད་པའི་ནོར་གྱིས་ཕྱུག་པ་ཞེས་གསུངས་པ་ནི། བླ་མའི་བྱིན་རླབས་ཞུགས་ན་བླ་མ་བསྒྲབས་པའི་དོན་གོ་ཆོད་པ་ལ། བྱིན་རླབས་
དད་མོས་ལ་རག་པའི་ཕྱིར། རྒྱུ་དེ་ཡོད་པས་འབྲས་བུ་དེ་མངོན་དུ་བྱས་པ་བདག་ཉིད་ཀྱི་མཚོན་དཔེས། གཞན་ལའང་དེ་ལས་དེ་འབྱུང་གི་འབྲེལ་པ་ཅན་དུ་སྟོན་བཞེད་པས་ཡིན་ལ། མཁའ་འགྲོ་
མ་འདུ་བ་དུང་གི་བྲག་ནི་ལྷོ་བྲག་འཁར་ཆུའི་གནས་ཀྱི་སྙིང་པོ་ཞིག་གོ །ཞེས་སྒྲོག་པ་ཐོས་སོ། །དད་པའི་ཉིན་བྱེད་ཅེས་སོགས་ནི།ྋ ཚིག་རྒྱན་གྱི་ལམ་དུ་རྣམ་དཔྱོད་གོམ་པ་འདོར་བ་དག་ལ་ལག་
མཐིལ་གྱི་གཏེར་ལྟར་མངོན་སུམ་དང་རང་དབང་ཉིད་ལས་བདག་གིས་སོགས་ནས་འགྲེལ་བར་བྱ་རྒྱུ་མ་རྙེད་མོད། འོན་ཀྱང་མགོན་པོ་བྱམས་པས། རང་བྱུང་རྣམས་ཀྱི་དོན་དམ་དེ། །དད་པ་ཁོ་

ནའི་རྟོགས་བྱ་ཡིན། །ཞེས་གསུངས་པས་མཚོན། གནས་སྐབས་འདི་དག་ཏུ་དད་པས་གཞི་བཟུང་བ་གལ་ཆེ་བའི་ཕྱིར་དད་པའི་ཉིན་བྱེད་སོགས་གསུངས་སོ། །ད་ནི་ཞར་བྱུང་ཉམས་བླངས་
འཁྲིགས་ཀྱི་རིམ་པ་བཤད་པར་བྱ་སྟེ། དེ་ལ་དབང་བཞིའི་དོན་ཟླ་བཞིར་སྐྱོང་བ་ཕྱག་བཞེས་གཙོ་བོ་ཡིན་པས། དེ་ལྟར་ན། ཟླ་བ་དང་པོར་ཐུན་རེ་བཞིན་གྱི་སྒྲུབ་བྱ་ལ། མ་ནམ་མ་
ནས༑ དམ་ཚིག་གི་འཁོར་ལོ་དང་གཉིས་སུ་མེད་པར་གྱུར་བར་གྱི་བདག་བསྐྱེད། མདུན་གྱི་ནམ་མཁར་ཞེས་མངོན་རྟོགས་ནས། བསྟོད་པའི་བར་མདུན་བསྐྱེད་དེ་སྤྱན་འདྲེན་མཆོད་བསྟོད་
སོགས་རྒྱས་བསྡུས་གོང་གི་དཀྱུས་སུ་བཤད་ལྟར་ཤེས་པར་བྱ། དེ་ནས་བདག་འཇུག་བླངས་རྗེས་སྤྲུལ་སྐུའི་གསོལ་འདེབས་དངོས་གྲུབ་ཞུ་བ་བྱས། མདུན་བསྐྱེད་རང་ལ་བསྟིམས་ནས། གཙོ་
བཟླས་ཁྲི་ཕྲག་ཕྱེད་རེ་ཙམ་ནས་བསྡུ་རིམ་ཕྲ་ཐིག །ཕྱི་མ་གཉིས་པོར་ཡུན་རིང་ཐུང་རླུང་གྲངས་སོགས་གང་བབས་ལས་ངེས་པ་མེད་ཀྱང་ནན་ཆེ་ཙམ་རེ་གྲུབ་ན་ལེགས། ཐིག་ལེའི་རྣལ་འབྱོར་གྱི་
མཐར་ལུས་ཐམས་ཅད་བྱང་སེམས་ཀྱིས་ཁེངས་པའི་བདེ་བས་ཁྱབ་པ་ལ་རང་ལུགས་སུ་མཉམ་པར་བཞག་པས་ལྷ་སོགས་དམིགས་ཆ་རང་བཞིན་གྱིས་ཡལ་བ་དེ་ལས་མཐུན་མཚམས་ཀྱི་ཧེ་རུ་ཀ་རྡོ་རྗེ་

oཥྚཱ |༄༅། །འཆང་ཡབ་ཡུམ་མམ་ཡབ་རྐྱང་དུ་ལངས་ནས། ཇི་ལྟར་དེ་བཞིན་གཤེགས་པ་དགྲ་བཅོམ་པ་ཞེས་སོགས་དང་། དགེ་བ་འདི་ཡིས་མྱུར་དུ་བདག །དཔལ་ལྡན་བླ་
༣མ་འགྲུབ་གྱུར་ནས་སོགས་ཀྱི་དགེ་བསྔོ། གཞན་ཡང་འདོད་གསོལ་སྨོན་ལམ་སོགས་གང་འོས་བྱ་བ་ཐུན་བཞི་ཀར་དང་། དབང་ཆས་དངོས་བཤམས་བྱེད་ན་ཐུན་སྔ་མ་ལ་བུམ་པ་བསྐྱེད་ཆོག་
དགོས་སོ། །ཟླ་བ་གཉིས་པར་གཞན་སྔར་བཞིན་ལ། མདུན་བསྐྱེད་སྐབས། སྟེང་གི་ནམ་མཁར་ཕེ། ཛཿ ཧཱུཾ་བཾ་ཧོཿ དམ་ཚིག་གི་འཁོར་ལོ་དང་གཉིས་སུ་མེད་པར་གྱུར། ཐུགས་ཀའི་
འོད་ཟེར་གྱིས་དབང་གི་ལྷ་ཚོགས་སྤྱན་དྲངས་ཞེས་ནས་དབུ་བརྒྱན་པར་གྱུར། དེ་ནས་རྒྱལ་བ་ཀུན་དངོས་མ་ལྟ་བུའི་ཕྱག་འཚལ་བའི་ཡན་ལག་བརྗོད་རྗེས། མཎྜལ་ནས། མཆོད་པའི་ཡན་ལག་
མན་འདོན། རྣམ་དག་ཡེ་ཤེས་མ་ལྟ་བུའི་བསྟོད་པས་བསྟོད་དེ། ཧ་ཅང་བསྡུས་པའི་དབང་དུ་བྱས་ལ། འོག་གི་རླུང་གྲངས་འགྲོ་ཆེ་བར་དམིགས་ན་དེ་ལྟར་དང༌། གཞན་རྒྱས་འབྲིང་བསྡུས་
རིམ་པ་སྔར་ལམ་དུས་ཉིད་དུ་བཤད་པ་འོས་བབས་ལེན། དབང་རྒྱས་པ་ཡང་སྐབས་འགའ་རེར་སྒྲུབ་ཅིང་། ཕལ་ཆེར་དུ་བསྟོད་པའི་རྗེས། མཚན་རྣམས་ཡོངས་རྫོགས་མས་དབང་བཞི་363

ལེན༑ སྤྲུལ་སྐུའི་གསོལ་འདེབས་ཀྱང་དབང་བཞི་བསྡུས་པ་ལེན་ཚེ་དེའི་གོང་དུ་བྱས་ན་ལེགས། དབང་མཐར་མདུན་བསྐྱེད་བདག་ལ་བསྟིམ། གཙོ་བཟླས་བརྒྱ་ཙམ་རེ་བྱེད། ཕྲ་ཐིག་མཐའི་
མཉམ་བཞག་ལས་རྡོ་རྗེ་འཆང་ཡབ་ཡུམ་དུ་ལངས་ནས་གསང་དབང་གི་ལམ་རིམ་པ་བཞི་སྒོམ་སྟེ། རྒྱུད་རིམ་ལ་རྡོར་བཟླས་ཉེར་གཅིག་ཙམ། སྔགས་རིམ་དང་ཡེ་ཤེས་ཀྱི་རིམ་པ་སོ་སོ་ལ་ཁུག་
པ་ལྔ་བཅུ་ཙམ་མམ། སུམ་ཅུ་རྩ་བདུན་རེ་ཙམ་སྒྲུབ་དེ་ལ་ཐོག་མར་རླུང་རོ་ལན་གསུམ་བསལ་ནས་རྡོར་བཟླས་དང་། སྔགས་རིམ་མགོར་འབུད་པ་དགུ་ཕྲུགས། ཡེ་ཤེས་རིམ་པའི་མགོར་འབུད་
པ་ཆེད་དུ་མི་དགོས་ཏེ་རིམ་པ་སྔ་མའི་འཕྲོ་ཉིད་དུ་སྒྲུབ་པའི་ཕྱིར། འོན་ཀྱང་ངལ་གསོས་མཚམས་སུ་རླུང་རོ་ལན་གསུམ་རེ་བསལ་དགོས་ལ་ཡེ་རིམ་གྱི་མཐར་རླུང་ཕྱིར་དབྱུང་རྗེས་ལུས་གནད་
འགྲོལ་བ་དང་ལྷན་ཅིག་མེ་རྣམས་ཨ་ཤད་ཀྵ་ཡིག་དང་བཅས་པ་ལ་བསྟིམ་ནས་སྟོང་འདྲེན་ལྟ་བུས་ལྟེ་བ་མན་གྱི་བྱང་སེམས་རྣམས་ལྟེ་བར་དང༌། དེ་ནས་སྙིང༌། མགྲིན། ྋ སྤྱི་བོར་རིམ་པས་
དྲངས་ནས་དགའ་བཞི་ངོས་འཛིན་པའམ། ཡུག་གཅིག་གི་སྤྱི་བོར་འདྲེན་དམིགས་གང་རུང་བྱེད། དེ་རྗེས་འཕོ་སྡེབས་ཀྱིས་དབྱུང་བ། བུམ་ཅན་གྱིས་སྤེལ་བ། གཅུད་མཐར་དགང་

།སྤྲུགས། བརྟན་བྱེད་སྐུ་མཉེའི་རྣམ་པ་སོགས་ལ་དམིགས་པ་ཡང་བྱིན་རླབས་སྙེ་མ་དང་ནཱ་རོ་ཆོས་དྲུག་སོགས་སུ་བཤད་པ་ལྟར་དང༌། དེ་རྗེས་འཁོར་ལོ་བཞིའི་ཡི་
གེའི་འོད་ཀྱིས་རྒྱལ་བ་སྲས་བཅས་བླ་མ་སྐ་བཞི་དང་དབྱེར་མེད་པར་བཞུགས་པའི་བྱིན་རླབས་དང༌། ཁམས་གསུམ་དག་པར་བྱས་པའི་དྭངས་བཅུད་ཐམས་ཅད་བྱང་སེམས་དཀར་དམར་གྱི་རྣམ་
པར་བདག་གི་སྒོ་གསུམ་ལ་ཐིམ་པས་དྭངས་མ་ཆེན་པོར་རྫོགས་པར་མོས་ཤིང༌། སླར་ཡང་བྱིན་རླབས་ཀྱི་རྒྱུན་དེ་ལས་ཁྲོ་ཚོགས་ཕྱག་རྡོར་ལྟ་བུ་སྣ་ཚོགས་སམ་མཐིང་ག །ཧཱུཾ་ཡིག་མཐིང་
བདུན་
གའམ༑ རིགས་ལྔ་རང་མདོག་གི་ས་བོན་ནམ། རྡོ་རྗེའ མ། རིགས་ལྔའི་ཕྱག་མཚན་ལྷའི་རང་བཞིན་མེ་འབར་བས་ལུས་སྒོ་དང་སྤུ་ཁུང་གི་ཕྱི་ནང་བར་མཚམས་གཏམ་པས་འཛག་གེགས་ལ་
སོགས་པའི་གེགས་མི་འཇུག་པར་བསམ། དེ་ནས་ལོངས་སྐའི་གསོལ་འདེབས་བྱས་ནས་རྩ་ཐིག་སོགས་མི་དམིགས་པར་མཉམ་པར་བཞག །སླར་ཐུན་མཚམས་ལྷར་གོང་བཞིན་ལངས་པའི་
ལུས་དབུས་དབུ་མ་དང་ཡི་གེ་བཞི་པོ་གསལ་བཏབ་ནས་དགེ་བ་བསྔོ་ཞིང་། ཐུན་བར་དུ་ཡང་དེ་རྣམས་གསལ་འདེབས་ཤིང་བདེ་སྟོང་གི་ཉམས་དྲན་པར་བྱ་བ་ཐུན་བཞི་ཀར་རོ། །ཟླ་བ་གསུམ་པར་365

གཞན་དེ་བཞིན་ལས་རྡོར་བཟླས་ལྔ་བདུན། རིམ་པ་གཞན་གཉིས་སྡོམ་པར་རླུང་ཁུག་པ་ཉེར་གཅིག་ཙམ་ནས་འདྲེན་བཀྲམ་ཅུང་ཟད་ལས་དབྱུང་སྤེལ་སོགས་ཆེར་མ་བྱས་ཀྱང་ཆོག་མོད། འོན་
ཀྱང་ཉམས་ཤུགས་ཆེ་ན་འདྲེན་སོགས་ཤུགས་ཆེ་བ་དང་དབྱུང་སྤེལ་སོགས་ཀྱང་ཚང་མ་ནས་རྒྱས་བཏབ་ཀྱི་མཉམ་བཞག་ལས་ལྷ་སྐ་རྩ་འཁོར་ཧཾ་ཡིག་རྣམས་དམིགས་ནས་ཤེས་དབང་གི་ཉམས་ལེན་
སྒྲུབ་པར་བྱེད་པ་ལ། ཕལ་ཆེར་གྱིས་དམིགས་པ་ཁོ་ནས་ཡབ་ཡུམ་སྙོམས་པར་ཞུགས་པ་ཙམ་བསྒོམ་ན་ལེགས་ཏེ། ཧསྟར་བརྟེན་པ་སོགས་ལ་ནི་གེགས་གོལ་ཤོར་སྣ་ཚོགས་འབྱུང་བས་སོ།
དེ་ནས་གནས་གསུམ་དང་མཁའ་གསང་བྱིན་རླབས་སོགས་གོང་བཤད་ལྟར་ནས། འོ་དང་འཁྱུད་པ་སོགས་ཀྱི་རིམ་པས་རྣམ་འགྱུར་སྣ་ཚོགས་ཀྱིས་སྙོམས་པར་ཞུགས་པ་དེས་སྤྱི་བོའི་ཧཾ་ཡིག་
བསྐུལ་ནས་བདུད་རྩི་བབས་པ་སྤྱི་བོ་ནས་མགྲིན་པར་འོང་བ་དང་། དེ་ནས་སྙིང་ག །དེ་ནས་ལྟེ་བ། དེ་ནས་གསང་བ་རྣམས་སུ་རིམ་པར་བབས་པར་མོས་པས་ཡས་བརྟན་གྱི་དགའ་བ་བཞི་ངོས་
བཟུང་༑ སླར་འདྲེན་བཞིས་གསང་བ་ནས་ལྟེ་བ་དང་། དེ་ནས་སྙིང་། དེ་ནས་མགྲིན། དེ་ནས་སྤྱི་བོར་ཏེ་མས་བརྟན་བཞི་ངོས་བཟུང་། སླར་ཡང་འདྲེན་དབྱུང་སྤེལ་བཀྲམ་བརྟན་པ་རྒྱས་

#|༄༅། །བཏབ་མཉམ་བཞག་གི་བར་དུ་བྱ་སྟེ། ཡིད་རིག་དངོས་རིག་སྐབས་འདྲེན་དུས་ཡུམ་དངས་མ་དམར་པོར་འོད་དུ་ཞུ་ནས་སྤྱི་བོའི་ཧཾ་ལ་བསྟིམ་པ་སོགས་བྱེད་པ་དེ་ལྟར་
སྒྲུབ་
ཤིཡང་རུང་ཞིང་། སྤྱིར་འདྲེན་བཀྲམ་དམིགས་པ་སོགས་ཐབས་ལམ་ཁྲིད་གཞན་གྱི་ཟིན་བྲིས་ལས་འབྱུང་ལྟར་བླང་ངོ་། །མཉམ་བཞག་དེ་ལས་ལངས་ནས་དགེ་བསྔོ་སོགས་སྔར་ལྟར་བྱེད་པ་ཡིན་
ལ༑ རླུང་གནད་ཟིན་པས་ཧསྟ་ལ་བརྟེན་པ་ཡང་རྩོལ་བ་ཆེ་ཆུང་མ་གཏོགས་དེ་དང་འདྲ་ཞིང་། དེ་བཞིན་དངོས་རིག་ལ་ཡང་ཤེས་པར་བྱའོ། །གཏུམ་མོའི་ཉམས་ཤུགས་ཆུང་རིགས་ལ་རིམ་པ་
རེ་
བརྒྱད་
གསུམ་པའི་རྗེས་འདྲེན་བྱེད་དུས་བདུད་རྩི་ཧཾ་ལ་ཐིམ། གཅུད་སྤྲག་གིས་བཀྲམ་པས་དེ་ལས་བདུད་རྩི་བབས་པས་རྩ་ལུས་ཐམས་ཅད་གང་ཞིང་འདྲེས་པར་བསམ་པ་དེ་ཙམ་ནས་ཡིད་རིག་བསྒྲབས་
པས་ཆོག་གོ །ཡང་འདྲེན་སོགས་ཆེར་མི་ནུས་པས་ནི་མཉམ་སྦྱོར་གྱི་དམིགས་པ་ཡང་དང་པོར་ཡུད་ཙམ་བརྟེན་པ་ལས་བདེ་སྟོང་གི་ཉམས་སྐྱེས་མོས་ཀྱིས་ཡེངས་མེད་དུ་མཉམ་འཇོག་གང་ཐུབ་
༈ ནས་བྱང་སེམས་འབབ་འཛག་གི་དགའ་བཞིའི་མོས་པ་ཡང་བདེ་ཉམས་ཆེད་བསྐྱེད་མིན་པར་རང་གའི་མཉམ་འཇོག་ཏུ་བྱེད། མཐར་འདྲེན་སོགས་མཚོན་བྱ་གཙོ་བོར་གསང་དབང་དོན་གྱི་རླུང་གི་

རྣལ་འབྱོར་ཉིད་ལ་འབད་པ་འདོན་ནོ། །ཆོས་སྐུའི་གསོལ་འདེབས་ནི་མཁའ་གསང་བྱིན་རླབས་སོགས་ཟིན་ནས་སྙོམས་འཇུག་གི་རྣམ་འགྱུར་གྱིས་བདེ་བ་དང་པོར་གཡོ་བ་ཙམ་ན་སྒྲབ་ཅིང་འདིའི་
ཤྲཱྀ ཡུལ་ནི་བླ་མ་ཡབ་ཡུམ་རང་དང་ཕྱག་རྒྱའི་བྱང་སེམས་དཀར་དམར་གྱི་རང་བཞིན་དུ་བཞུགས་པ་ལ་དམིགས་ནས་ཏེ། གསོལ་འདེབས་རྗེས་ནས་ཡས་བརྟན་འགོ་རྩོམ་པའོ།ྋ །ཟླ་བ་བཞི
པར༑ གསང་ཤེར་གྱི་ཉམས་ལེན་བསྡུས་ཙམ་ལས་གཞན་ཤེར་དབང་ཉམས་ལེན་མཐའི་མཉམ་བཞག་ཚུན་སྔ་མ་ལྟར། མཉམ་བཞག་དེ་ཐོག་ནས་སླར་ངོ་བོ་ཉིད་སྐུའི་གསོལ་འདེབས་དངོས་གྲུབ་
ཞུ་བ་བྱེད་དེ། འདིར་རང་གི་སེམས་ཉིད་ཟབ་པའི་བདེ་བ་དང་གསལ་བའི་སྟོང་པ་ཟུང་འཇུག་རང་ངོ་ཤེས་པ་ཉིད་བླ་མ་ངོ་བོ་ཉིད་སྐུར་ངེས་པས་དེ་ཉིད་ཡུལ་དུ་བྱས་ནས་གསོལ་བ་འདེབས་པ་ཡིན་
* ལ༑ རྩ་བའི་ངེས་ཤེས་དེའི་མཐུས་སྣང་གྲགས་རིག་པ་ཐམས་ཅད་མ་བཅོས་རང་ཆས་པའི་རྡོ་རྗེ་གསུམ་དུ་ཐག་ཆོད་པའང་སྐབས་འདིར་འབྱུང་དགོས་པའོ། །གསོལ་འདེབས་ནས་མཉམ་གཞག
ཡུན་རིང་དུ་སྐྱོངས༑ དེ་རྗེས་དགེ་བསྔོ་སོགས་གོང་བཞིན། གཏོར་འབུལ་ནི་བསྐྱེད་རིམ་གཙོ་བོར་གྱུར་པའི་ཕྱིར་ཟླ་བ་དང་པོ་ལ་ངེས་པར་སྒྲུབ་པ་ལམ་ཟབ་ཐུན་མོང་བ་བཞིན་ཏེ་སྒྲུབ་མཚམས་ཐིག་

ཀླུ| ༄༅། །ལེའི་རྣལ་འབྱོར་གྱི་མཉམ་བཞག་ལས་ལྷར་ལངས་ནས་དགེ་བསྔོ་མ་བགྱིད་པའི་གོང་དེར་རོ། ཟླ་བ་གཉིས་པ་མན་རྫོགས་རིམ་གྱི་རྣལ་འབྱོར་གཙོ་ཆེ་བ་ཡིན་
བླསྒྲུབ་
ཤི ཞིང་༑ གཏོར་འབུལ་ནི་བསྐྱེད་རིམ་སྤྲོས་བཅས་དང་འབྲེལ་ཕུལ་ཆེ་ལ། རྫོགས་རིམ་གྱི་བདེ་སྟོང་ཉིད་གཏོར་མའི་ངེས་དོན་དང་། དེ་ལ་མཉམ་པར་འཇོག་པ་ནི་བླ་ན་མེད་པའི་གཏོར་འབུལ་ཡིན་
པས་དེ་ཙམ་ལ་དོན་ཚང་བའི་ཕྱིར་ངེས་པར་དགོས་པ་མིན་ཡང་སྔར་གཏོར་འབུལ་བགྱིད་བཞིན་པའི་མུ་ལྟར་སྒྲུབ་པར་འདོད་ན་ཐིག་ལེའི་རྣལ་འབྱོར་ལས་ལྷར་ལངས་ནས་གཏོར་འབུལ་ཚར་རྗེས་ལུས་
རེ་
དགུ་
དཀྱིལ་སྒྲུབ་པའམ། ཡང་ན་ཐུན་མཐའི་མཉམ་བཞག་ལས་ལྷར་ལངས་ནས་དགེ་བསྔོ་མ་བྱས་པའི་གོང་དེར་སྒྲབ་པ་སྔ་མ་བཞིན་ཏེ། གང་ནའང་ལྷའི་ཐུགས་ཀར་ཧཱུཾ་ཡིག་གསལ་བའི་འོད་ཀྱིས་
སྣང་བ་བླ་མའི་རྡོ་རྗེ་གསུམ་དུ་གསལ་བར་དམིགས་པའོ། །དེ་ཡང་དབང་རྫས་དངོས་ཤོམས་ཀྱིས་ལས་བུམ་བསྒྲབས་ན་ལས་ཆུས་འཐོར་བའི་རྗེས་སུ། བྱིན་རླབས་བྱས་པའི་ནང་མཆོད་
བྲན༑ ལས་བུམ་མེད་ན་སྣོད་གཞན་ཞིག་ཏུ་སུམྦྷའི་སྔགས་ཀྱིས་བསངས་ཆུ་བསྒྲུབས་ཏེ་སྔགས་དེ་ཁ་དོག་མཐིང་ག་ཆུའི་སྟེང་དུ་གཡས་སྐོར་ལྡིང་སྟབས་སུ་འཁོར་ཞིང་སྒྲ་སྒྲོགས་པ་དང་འོད་ཟེར་

སྔོན་པོས་རྒྱལ་ཀུན་མཐུ་བྱིན་བསྡུས་ནས་དེ་ཉིད་ལ་ཐིམ་པར་བསམས་ཏེ་སྔགས་བརྒྱའམ་ཉེར་གཅིག་ཙམ་བཟླས་མཐར་སྔགས་འོད་དུ་ཞུ་ནས་ཆུ་ལ་ཐིམ་པས་ཉེས་ཚོགས་སྦྱོང་བའི་རྡོ་རྗེའི་ཆུར་གྱུར
པར་བསམ་པས་འཐོར། བདུད་རྩི་བྱིན་རླབས་ཀྱང་ཨོཾ་ཨཱཿ ཧཱུྃཧྲཱིཿ དཀར་དམར་མཐིང་ལྗང་བརྩེགས་པའི་འོད་ཀྱིས་རྒྱལ་བའི་སྐུ་གསུང་ཐུགས་ཡེ་ཤེས་ཀྱི་བྱིན་རླབས་འོད་དམ་བདུད་རྩིར་དྲངས
པ་དང་བཅས་ཡི་གེ་རེ་རེ་བཞིན་ཞུག་ནས་ཐིམ་པས་སྦྱངས་རྟོགས་སྦར་བདུད་རྩིར་བྱས་པར་མོས་ཏེ། དེ་ལྟར་ཆུ་ཆང་བྱིན་རླབས་སྐབས་སྐབས་གྲུབ་པས་ཆོག་མོད། སྒྲུབ་པ་དང་པོར་བརྩམ་པའི་
ཐུན་གྱི་གཏོར་འབུལ་གོང་ཚུད་དུ་ངེས་པར་དགོས་ལ། དེ་ཡང་བདག་བསྐྱེད་ལྡན་པས་སྒྲུབ་ཕྱིར་ཐུན་ཁོངས་དང༌། དེ་ལས་ཀྱང་གཏོར་འབུལ་རང་གི་གོང་དེ་མ་ཐག་གམ། བདག་མདུན་གྱི་བར་
གང་རུང་དུ་བདེའོ། །སྲུང་འཁོར་ནི་དང་པོར་མཚམས་སུ་ཞུགས་སྐབས་དེར། མ་ནམ་མ་ནས། འཁོར་ལོ་དང་གཉིས་སུ་མེད་པར་གྱུར་བར་གྱི་སྐྱབས་སེམས་སྔོན་འགྲོའི་བདག་བསྐྱེད་བཟླས་
པ་བྱ། དེ་ནས་གཞི་བདག་གཏོར་མ་དང་བགེགས་གཏོར་ལམ་ཟབ་གཞུང་བཞིན་རྗེས། སྲུང་འཁོར་དེ་ལན་བདུན་ལ་སོགས་པའི་བར་ངག་ནས་བརྗོད་ཅིང་དམིགས་པ་ནན་ཏན་བསྐྱེད། མཚམས་

༄༅། 、, །ཐོ་གནོད་མཛེས་སུ་བསྐྱེད་པར་ཡེ་ཤེས་དགུག་གཞུག་མཆོད་བསྟོད་བྱས། ཐུགས་ཀར་ཉི་གདན་ལ་ཧཱུཾ་མཐར་སུམྦྷའི་སྔགས་གཡས་སུ་འཁོར་བའི་འོད་ཀྱིས་རྒྱལ་བའི་
བྱིན་བསྡུས། བར་གཅོད་གདོན་བགེགས་ཚར་བཅད་པ་དང་རང་ལ་བསྲུང་བའི་ཕྱིར་འོད་ཟེར་སྲུང་འཁོར་དང་རང་ཉིད་གནས་ཁང་ཉེར་དཔྱད་སོགས་ལ་ཐིམ་པར་མོས་ནས་སུམྦྷ་སུམ་བརྒྱ་ཉེར་
གཅིག་ཙམ་མམ་བརྒྱ་ལས་མི་ཉུང་བ་བཟླ། འདོད་གསོལ་བརྟན་བཞུགས་བྱེད། མཚམས་མ་འགྲོལ་བར་སྲུང་འཁོར་དེ་ཡང་མི་བསྡུ་ཞིང༌། སྐབས་མཚམས་སྲུང་འཁོར་དང་ཐོ་བསྐྱེད་གསལ་
འདེབས་དང་ཐོ་ལ་དམིགས་པའི་བཟླས་པ་སྤྲོ་བསྡུ་སོགས་ཀྱང་བྱས་ན་ལེགས་པས། ཐུན་གང་རུང་གི་བདག་མདུན་བར་དེར་འོག་ཐམས་ཅད་སོགས་ལན་འགའ་རེ་བརྗོད་ནས་སྲུང་འཁོར་གསལ་
འདེབས་དང༌། བདག་བཟླས་རྗེས་ཕྲ་ཐིག་གོང་དུ་ཐོ་བཟླས་ཁ་གསོལ་ལྟ་བུ་ལེགས་ལ། མཚམས་གྲོལ་གྱི་ཞོགས་པ་ཐུན་མཐའི་དགེ་བསྔོའི་གོང་ལྟ་བུར་སྙིང་གའི་ཧཱུཾ་འོད་ཀྱིས་སྲུང་འཁོར་རང་ལ་
2ñ
བསྡུས༑ ཐོ་བསྐྱེད་མཆོད་བསྟོད་བཟླས་པ་ཅུང་ཟད་ནས་བདག་ཉིད་ལ་བསྟིམ་མམ་གཤེགས་གསོལ་གང་འོས་བྱེད། གནོད་མཛེས་ཀྱི་མངོན་རྟོགས་ནི་མགོན་པོ་ལྷ་མང་གི་སྲུང་འཁོར་རམ་གསང་.-༧

འདུས་ལྟ་བུ་གང་རུང་ནས་ལེན་ཅིང་ཐོ་མཆོད་སོགས་བླ་སྒྲུབ་ཐུན་མོང་བའི་ཟིན་བྲིས་སོགས་ལས་རྒྱས་འགེབ་རུང་བ་རིགས་པས་བརྟགས་ཏེ་ཤེས་པར་བྱ། གྲོལ་བའི་ཞོགས་པ་བདག་འཇུག་རྒྱས་པ་
ལེན་ཅིང༌། དུས་བཟང་ལ་ཚོགས་འཁོར་ཀྱང་ཅི་འབྱོར་སྒྲུབ་པ་ནི། སྐྱབས་སེམས་བདག་བསྐྱེད་བཟླས་པ་རྣམས་ཐུན་བར་དུ་སླར་ཡང་བྱས་རྗེས་ཚོགས་འཁོར་འབུལ་ཀྱང་རུང་ལ་འདིས་ནི་བར་
བར་གྱི་སྲུང་འཁོར་གསལ་འདེབས་ཐོ་བསྐྱེད་ཆུ་ཆང་བྱིན་རླབས་སོགས་ལའང་འགྲེ་ཞིང་། ཐུན་དཀྱུས་སུ་བསྒྲུབ་ན་ཐུན་མཐའི་བསྔོ་བའི་གོང་ཙམ་དུ་ལེགས་སོ། །དེ་ལྟར་ན་ལམ་ཟབ་ཐུན་མོང་མ་
ཡིན་པའི་ཉམས་ལེན་ཇི་ལྟར་བགྱི་ཚུལ་བརྗེད་བྱང་ཕྱོགས་ཙམ་ཞིག་བཀོད་ཟིན་པ་སྟེ། དག་སྦྱོར་སོགས་རྒྱས་པར་བྲི་བ་ནི་རེ་ཞིག་མ་ལྕོགས་ཀྱང་སྙིང་པོ་འདི་ཙམ་དུ་འདུས་ལ། འདིར་ཉམས་ལེན་
ཀྱང་ཟླ་བཞི་མའི་དབང་དུ་བྱས་པ་ནི་ཐུན་མོང་བའི་སྒྲུབ་པ་ཙམ་སྔོན་དུ་སོང་བས། འདི་ཉིད་དང་པོར་སྒྲུབ་པ་ལ་ཕྱག་ལེན་ངེས་པ་ཅན་དུ་བྱ་ཡི་ལན་གཅིག་ཐོན་རྗེས་ཕྱིས་ནས་ཞག་བཅུ་ཚན་བཞི་དང་
བདུན་ཚན་བཞི་རུ་གཅོད་པ་སོགས་ཀྱང་རུང་ལ། ཟླ་བཞི་བརྒལ་བའི་ཉམས་ལེན་ནི་གང་ནའང་ལེགས་ཤིང་། སྐྱེས་ཆེན་འགའ་ཞིག་རྒྱུན་གྱི་ཐུགས་དམ་དུ་མཛད་པར་གྲགས་པ་ལྟ་བུ་ཡང་སྣང་g

།ངོ་། །སྤྱིར་དབང་རྣོན་གྱིས་ཐུན་མོང་བའི་ཉམས་ལེན་སྔོན་དུ་མ་སོང་བར་ཡང་འདི་ཉིད་སྒྲུབ་པར་འོས་པས་སྐྱེས་མཆོག་སྤྲུལ་པའི་སྐུ་རྣམས་ཀྱིས་དེ་ལྟར་ཕྱག་བཞེས་ཇཱ
༨ འཐད་པ་དང་བཅས་ལ། གདུལ་བྱའི་མོས་ངོའམ། རང་དོན་དུ་རིམ་ཅན་གྱི་ཉམས་བཞེས་ཀྱང་ལེགས་པ་ཉིད་དོ། །བརྟན་གཡོ་ཀུན་ལ་ཐུན་མོང་ཉིད་བཞུགས་པ། །རྣམ་བཞི་བླ་མའི་གོ་འཕང་
མངོན་བྱེད་ཐབས། །ཐུན་མོང་མིན་པའི་ལམ་གྱི་རིམ་པ་གང་། །མཆོག་གི་དྲིན་གྱིས་འདིར་ནི་གསལ་བར་བྱས། །ཧ་ཅང་ཟབ་མོའི་ལམ་གྱི་རིམ་པ་འདི། །དང་པོའི་ལས་ཅན་ཕལ་དང་ཐུན་
མོང་མིན། །འོན་ཀྱང་རྒྱུ་ཡི་སྟོབས་ཅན་ཅིག་ཅར་བ། །དེ་དང་ལེགས་སྦྱངས་རྣམས་ཀྱི་ཐུན་མོང་ཆོས། །དེང་གི་དུས་ན་རིང་ལུགས་འདི་པ་བ། །ཕལ་ཆེར་བཀླགས་ལུང་ཙམ་གྱིས་ངལ་འཚོ་
བར༑ །ཟད་མོད་བདེ་ཆེེན་མགོན་པོའི་དྲིན་གྱིས་ནི། །བདག་དང་རིགས་མཐུན་ཞིབ་མོར་སྤྱོད་པ་ཐོབ། །ད་ནི་རྒྱ་ཆེན་ཟབ་མོའི་ཆོས་དོན་ཀུན། །སྣང་མཛད་ཉི་མ་ཆོས་ཀྱི་བདག་པོ་ལ། །
བཅོལ་བའི་ནོར་བཞིན་ལེགས་པར་འཕྲོད་པས་ན། །ཕྱོགས་བརྒྱར་འཕེལ་རྒྱས་དགེ་མཚན་ཅིས་མི་ངོམ། །ཞེས་པ་འདི་ཡང་ལམ་ཟབ་བླ་མའི་རྣལ་འབྱོར་ལ་མོས་པ་ལྷུར་ལེན་པ་༧མི་ཕམ་འཇམ་

དཔལ་དཔའ་བོས་རེག་ཟིག་ཏུ་བཀོད་པའོ།། །།དགེའོ། །དགེའོ། །དགེའོ།།

༄༅། །ལམ་ཟབ་བླ་སྒྲུབ་ཐུན་མོང་བའི་ཁྲིད་ཡིག་གི་ལྷན་ཐབས་ཟིན་བྲིས་བལྟས་པས་རྣམ་གསལ་རྨོངས་པའི་བློ་མིག་
འབྱེད་པའི་ཐུར་མ་ཞེས་བྱ་བ་བཞུགས་སོ།།

༄༅། །ན་མོ་གུ་ར་ཝེ། རྡོ་རྗེ་འཆང་དབང་ཐུགས་བཅུད་ཟབ་གསང་དོན། །ཉམས་སུ་བཞེས་པས་བདེ་ཆེན་སྐུ་བཞིའི་དཔལ།
རྩོལ་མེད་ཚེ་གཅིག་མངོན་མཛད་དཔལ་འབྲུག་པ། །དཀར་རྒྱུད་རིན་ཆེན་ཕྲེང་བས་དགེ་ལེགས་སྩོལ། །པདྨ་འབྱུང་གནས་ཐུགས་རྗེའི་ཆུ་གཏེར་ཆེ
བསྲུབ་སྐྱེས་མཚན་དཔེའི་འོད་སྟོང་དྲྭ་བ་ཅན། །བསྟན་འགྲོའི་ཕན་བདེའི་པདྨོ་བཞད་པའི་གཉེན། །སྒྲུབ་བརྒྱུད་ཉི་མའི་ཞབས་སེན་གཙུག་ན་བསྟེན། 376
མོས་གུས་བླ་མའི་དྲིན་གྱིས་སྐད་ཅིག་ལ། །མཆོག་གི་གོ་སར་དཀྲི་བའི་ལམ་ཟབ་མོ། །བླ་སྒྲུབ་ཐུན་མོང་སྒོམ་དོན་གསལ་བྱེད་ཀྱི། །ཟིན་བྲིས་འགོད་ལ་

༄༅། །མཁའ་འགྲོས་གནང་བར་སྩོལ། །དེང་སང་གངས་ཅན་འདིར་བླ་མ་དམ་པའི་བསྙེན་བཀུར་ལ་མཁས་པས་གྲུབ་པ་ཆེན་པོའི་
ས་དོག་པོར་བྱེད་པའི་རིང་ལུགས་ཆེན་པོ་ཞིག་འདུག་པ་དེ་ལ་ལྷ་དང་བཅས་པའི་འཇིག་རྟེན་གྱིས་དཔལ་འབྲུག་པ་ཞེས་མཚན་གསོལ་ལོ། །དེ་ལྟ་བུའི
བསྟན་པའི་སྙིང་པོའི་རིང་ལུགས་དེ་ལ། ལྟ་བ་གཙོ་བོར་བཏོན་པའི་གདམས་ངག་ཕྱག་རྒྱ་ཆེན་པོ། སྒོམ་པ་གཙོ་བོར་བཏོན་པའི་གདམས་ངག་ནཱ་རོའི་
ཆོས་དྲུག་སྟེ་བསྲེ་འཕོ། སྤྱོད་པ་གཙོ་བོར་བཏོན་པའི་གདམས་ངག་འབྱུང་བ་རོ་སྙོམས། འབྲས་བུ་གཙོ་བོར་བཏོན་པའི་གདམས་ངག་རྟེན་འབྲེལ་རབ་

བདུན༑ ཀུན་ལས་གཅེས་པའི་གདམས་ངག་ལམ་ཟབ་མོ་བླ་མ་སྒྲུབ་པ་དང་ལྔ་ནི་གཞུང་ཆེན་ལྟ་བུ། གཞན་གདམས་ངག་བསམ་གྱིས་མི་ཁྱབ་པ་ནི་ཟུར་འདེབས་ལྟ་བུར་མཛད་པའི་ནང་ཚན་འདིར་
བླ་མ་སྒྲུབ་པའོ། ༈ །དེ་ལའང་རྣམ་གཞག་སྤྱིར་བསྟན་པ་དང་། ལག་ལེན་བྱེ་བྲག་ཏུ་བཤད་པ་གཉིས་ཀྱི། དང་པོ་ནི། ཟབ་ལམ་མཐའ་དག་གི་ཡང་སྙིང་བླ་མ་སྒྲུབ་པ་འདི་ལ། གདུལ་
བྱའི་དབང་པོ་དམན་མཆོག་གི་རྗེས་སུ་འགྲོ་བས་ལམ་གྱི་ཁྱད་པར་ཐུན་མོང་དང༌། ཐུན་མོང་མ་ཡིན་པ་གཉིས་ཡོད་དེ། དེ་ལ་ཐུན་མོང་ནི་སྤྱིའི་མིང་ཡིན་པས་སྔགས་ལམ་རིམ་གྱིས་སློབ་ཏུ་རུང་བ་
རྣམས་ཀྱི་སྤྱོད་ཡུལ་དུ་གྱུར་པས་ན་ཐུན་མོང་བ་དང་ཐུན་མོང་མ་ཡིན་པ་བྱེ་བྲག་གི་མིང་སྟེ། ཐོག་མ་ཉིད་ནས་སྔགས་བླ་མེད་ཀྱི་ལམ་ལ་འཇུག་པ་དག་གིས་རྣལ་འབྱོར་དུ་བྱ་བས་ན་ཐུན་མོང་མ་ཡིན་
༈ནོ༑ །དེ་གཉིས་ཀའི་བསྒྲུབ་གཞི་བླ་མ་གཅིག་པུ་ཡིན་ཀྱང་སྒྲུབ་ཚུལ་སོ་སོ་བའི་གནད་ཀྱིས་ཐ་དད་དུ་དབྱེ་བ་སྟེ། མངོན་སུམ་ལམ་བྱེད་ཀྱིས་ཆོས་སྐུར་བསྒྲུབ་པ། རྣམ་པ་ལམ་བྱེད་ཀྱིས་ལོངས་
སྐུར་བསྒྲུབ་པ། མོས་པ་ལམ་བྱེད་ཀྱིས་སྤྲུལ་སྐུར་བསྒྲུབ་པ་གསུམ་ལས་སྔ་མ་གཉིས་ཟབ་པས་ཐུན་མོང་མ་ཡིན་པ་དང༌། ཕྱི་མ་འདི་ཐུན་མོང་བའི་ལམ་གྱིས་བསྡུས་སོ། །ཐུན་མོང་བ་ལ་ཡང་རྗེ་

༄༅། །བཙུན་གོང་མ་ནས་བརྒྱུད་པའི་ཚུལ་དང་། ཕྱིས་བི་བྷཱ་ཏི་ལས་བརྒྱུད་པའི་ཚུལ་ཏེ་གཉིས་བྱུང་བ་ལས། དང་པོ་ལ། ཆོས་རྗེ་རས་པའི་སྒྲུབ་ཐབས་ཐུགས་རྗེ་ཉི་
རྒྱས༑ ཞལ་གདམས་ཀུན་གསལ་དྲི་མེད། ངོ་སྤྲོད་དམུས་ལོང་མིག་འབྱེད་གསུམ་མཛད་པའི་དང་པོ་ལས། བཅུད་དང་ལྡན་པའི་བླ་མ་ཡིས། །སྣོད་དང་ལྡན་པའི་སློབ་མ་ལ། །བདུད་རྩི་ལྟ་
བུའི་སྒྲུབ་ཐབས་བསྟན། །ཅེས་སྟོན་བྱེད་བླ་མ་བསྟན་ས་སློབ་མ་སྟོན་རྒྱུའི་སྒྲུབ་ཐབས་གསུམ་དུ་ཕྱེ། སྒྲུབ་ཐབས་ལ། སྔོན་འགྲོ་དམ་ཚིག་བསྟན་པ། །དངོས་གཞིར་བླ་མ་བསྒྲུབ་པ་དང་།
གསུམ་
རྗེས་ལ་འཕྲིན་ལས་སྦྱར་བའོ། །ཞེས་པས་གསུམ། དངོས་གཞི་ལ། དང་པོ་བླ་མ་ཤེས་པར་བྱ། །བར་དུ་མོས་གུས་ཤེས་པར་བྱ། །མཐའ་མར་དངོས་གྲུབ་ཤེས་པར་བྱ། །ཞེས་གསུངས་
ཏེ་ཐུགས་རྗེ་ཉི་རྒྱས་ཀྱི་རྩ་བ་དེར་འདུས་སོ། །ཞལ་གདམས་ཀུན་གསལ་དྲི་མེད་ལས། སྔོན་འགྲོ་བསླབ་པ་རྣམ་གསུམ་ནི། །བླ་མ་སྒྲུབ་པའི་དམ་ཚིག་ཡིན། །དམུས་ལོང་མིག་འབྱེད་ཐུར་མ་
།མུན་པ་སེལ་བའི་སྒྲོན་མེ་ཡིན། །བླ་མ་སྐུ་གསུམ་བདག་ཉིད་ནི། །ཡོན་ཏན་ཀུན་གྱི་མངའ་བདག་ཡིན། །མོས་གུས་སྲོག་གི་འཁོར་ལོ་འདི། །སྒོ་རྣམས་འབྱེད་པའི་ལྡེ་མིག་ཡིན།

གསོལ་འདེབས་ལ་སོགས་སྦྱོར་བ་འདི། །ཕྲིན་ལས་གང་འདོད་གནད་བསྣུན་ཡིན། །ཞེས་གསུངས་ཏེ། ཆོས་རྗེ་ཉིད་ཀྱིས་མཛད་པའི་ཡིག་ཆ་གསུམ་པོ་ལག་ལེན་མངོན་རྟོགས་སུ་བསྡེབས་ན་
གོ་རིམ་དེ་བཞིན་ཡིན་པ་ལྟར། རྗེ་ངག་དབང་ཆོས་རྒྱལ་དང་། ཀུན་སྤངས་སྒྱ་མའི་གར་མཁན་གྱིས་བཞེད་པ་གཞིར་བཞག་ནས། ཀུན་མཁྱེན་པད་དཀར་ཞབས་ཀྱི་ཁྲིད་ཡིག་འདིར་
ཡང་༑ སྔོན་འགྲོ་བསླབ་པ་གསུམ་ལ་བསླབ་པ། དངོས་གཞི་སྨིན་གྲོལ་གཉིས་ལ་བསླབ་པ། རྗེས་ངོ་སྤྲོད་པ་ལ་བསླབ་པ་སྟེ་གསུམ་དུ་མཛད་པ་ནི་ཁྲིད་ཀྱི་གཞུང་ཤིང་། དེའི་ཁ་སྐོང་ངམ་ཟུར་
འདེབས་ཀྱི་ཚུལ་དུ་བི་བྷཱུ་ཏཱི་ཙནྜ་ལས་བརྒྱུད་པའི་ལུགས་ལ་ཕྱི་ལྟར་བསྙེན། ནང་ལྟར་བསྒྲུབ། གསང་བ་ལྟར་ངོ་སྤྲོད། ཅེས་ནས། ཕྱི་སྒྲུབ་ཀྱི་གཞུང་ཏིལླི་པས་མཛད་པ་དང་། ནང་སྒྲུབ་ཀྱི་
གཞུངནཱ་རོ་པས་མཛད་པོ་དང་། གསང་སྒྲུབ་ཀྱི་གཞུང་ཀླུ་སྒྲུབ་ཀྱིས་མཛད་པ་གསུམ་པོ་གནད་དོན་ཅི་རིགས་པ་སྦྱར་བ་ནི་ཁྲིད་ཡིག་འདི་ལ་ཚང་བ་ཡིན་ནོ། །གཞན་ལམ་ཟབ་ཡིག་རྙིང་རྒྱ་བོད་ཀྱི་
གྲུབ་ཐོབ་མང་པོས་མཛད་པའི་གླེགས་བམ་དུ་བཞུགས་པ་རྣམས་ནི། བླ་མའི་ཞལ་སྐྱིན་དང་རྗེས་སུ་མ་འབྲེལ་བར་རང་གར་འཇུག་པ་དགག་པའི་སླད་དུ་གབ་འཁྲུགས་འཐོར་བའི་རྣམ་པར་བཞུགས་

༄༅། །པ་ལ། ཀུན་མཁྱེན་པདྨ་དཀར་པོས་ལམ་རིམ་མངོན་རྟོགས་སུ་བསྒྲིག་ཏེ་ཞལ་ཤེས་མན་ངག་གིས་བརྒྱན་པའི་གཞུང་འགྲེལ་རྣམ་བཤད་ཟབ་ལམ་སྙེ་མ། ཐུན་མོང་མ་
ཡིན་པའི་ཁྲིད་རིམ་གཉིས་གདན་རྫོགས། བླ་མ་མོས་གུས་ཀྱི་ཁྲིད་དམིགས་བྱིན་རླབས་ཀྱི་སྙེ་མ། བླ་མ་མཆོད་པའི་ལྷན་ཐབས། དབང་ཆོག །ལམ་ཟབ་ཐུན་མོང་བའི་ཁྲིད་ཡིག་བཅས་ངེས་
གསང་གནད་ཀྱི་དགོངས་དོན་གསལ་བྱེད་ཕུལ་དུ་ཕྱིན་པའི་ལེགས་བཤད་མཁས་པའི་ཡིད་འཕྲོག་འདི་དག་མཛད་པ་དང༌། ཁྱད་པར་བླ་སྒྲུབ་ཐུན་མོང་བའི་སྐོར་ལ། མཁས་དབང་བུདྡྷའི་ཞབས་
ཀྱིས་མཛད་པའི་དཀའ་བའི་གནད་ལ་ལུང་རིགས་མན་ངག་གི་སྒོ་ནས་གསལ་བར་བྱེད་པའི་ཟིན་བྲིས་སྣང་བྱེད་འོད་ཀྱི་འཁོར་ལོ་དང༌། རྗེ་ཡོངས་འཛིན་ཡེ་ཤེས་སྣང་བའི་གཏེར་གྱིས་མཛད་པའི་གྲུབ་
པའི་ཞལ་ལུང༌། གསང་སྒྲུབ་སྐོར་གྱི་ལྷན་ཐབས་དོགས་གཅོད་སོགས་གྲུབ་ཐོབ་རྒྱུད་པའི་སྙིང་གཏམ་ཞལ་ནས་སྙན་དུ་བརྒྱུད་པའི་མན་ངག་གི་ཡིག་ཆ་སྐལ་ལྡན་བློ་གྲོས་ཀྱི་པད་ཚལ་འབྱེད་པའི་ཉིན་
བྱེད་ལྟ་བུར་བཞུགས་པ་དེ་དག་ལས་བཀླག་ལུང་རྐྱང་པའི་ཐོས་ལོ་ཙམ་ལ་བླ་སྒྲུབ་བཤད་པ་དང་ཐོབ་པའི་ཐ་སྙད་ལྷུར་བླངས་ཏེ། ཁྲིད་ཡིག་གི་འདོན་ཆ་བློ་ལ་འཇགས་པ་དང༌། ཟླ་བ་བཞིའི་ཐུན་

བཅད་ཁྲིད་ཀྱི་རྣམ་གཞག་ཤེས་ཙམ་གྱི་སྒོ་ནས། ཕྱག་དང་གསོལ་འདེབས་བསྙེན་པའི་གྲངས་ཚང་བ་ཁོ་ནས་ཆོག་ཤེས་པའི་བླ་སྒྲབ་ཀྱི་གཟུགས་བརྙན་དེས་གོ་ཆོད་པར་རློམ་ན། རྗེ་བུདྡྷའི་ཞབས་
ཀྱིས༑ དེ་ཡི་ཐུགས་བཅུད་བླ་མའི་སྒྲུབ་ཐབས་ཀྱི། །ཚིག་དོན་སྙིང་གི་ཐིག་ལེར་མ་འཕོས་ན། །ཟླ་བཞིར་མཚམས་སྒོ་བསྡམས་ཀྱང་མ་ཉེས་པའི། །བཙོན་གྱི་བརྟུལ་ཞུགས་འཛིན་པ་ཙམ་དུ་
ཟད༑ །ཅེས་གསུངས་པའི་ཉེས་དམིགས་སུ་འགྱུར་ཉེ་བས། དེས་ན་ཆོས་རྗེའི་རྗེས་སུ་འབྲང་བའི་དད་བརྩོན་ཤེས་རབ་ལྡན་པའི་གང་ཟག་རྣམས་ཀྱིས། བརྒྱུད་ལྡན་བླ་མ་དམ་པ་ཚུལ་བཞིན་
བསྟེན་ཏེ། སྨིན་བྱེད་སྔོན་དུ་འགྲོ་བས་ཁྲིད་ལུང་མན་ངག་ཞལ་ཤེས་མཐའ་ཆོད་པར་མནོས་ནས། གོང་སྨོས་ཡིག་ཆ་གསར་རྙིང་ཀུན་གུང་བསྒྲིག་སྟེ་ཉམས་ལེན་དུ་ཁྱེར་ཤེས་པ་ཞིག་ཅི་ནས་གལ་
* དུ་ཆེ་བ་ལགས། དེ་ལྟ་བས་ན་རྡོ་རྗེ་ཅན་གོང་མ་རྣམས་ཀྱི་གསུང་གསང་བྱིན་རླབས་ཀྱི་ཚན་ཀ་ཤིན་ཏུ་ཆེ་བ་ཡིད་བཞིན་དབང་གི་རྒྱལ་པོ་དེ་དག་བཞུགས་བཞིན་དུ། ཡན་ལག་བརྒྱད་ལྡན་གྱི་མཚོ་
འགྲམ་དུ། བ་ཚའི་ཁྲོན་པ་བརྐོ་བའི་དཔེ་ལྟར། རྨོངས་རྟུལ་བདག་གིས་འོལ་ཚོད་ཀྱི་གོ་བ་སྐམ་པོའི་གཏི་ཐུག་ཁྲིགས་ཀྱི་སྤར་བཀབ་བཟློས་པ་དང་མ་འབྲེལ་བའི་ཕུང་པོའི་ཡིག་འཇོག་འདི་བཞིན་

༄༅། །གྲུབ་ཟིན་སྒྲུབ་པ་འོས་སུ་མི་ཆེ་རུང༌། དེང་སང་གནས་དུས་ཀྱི་དབང་གི་དམར་ཁྲིད་ཕྱག་ལེན་ངེས་ཅན་མཛད་རྒྱུན་ཉག་ཕྲ་ཞིང༌། དོན་གཉེར་རྣམས་ཀྱང་ཐོབ་གྲངས་
གསོགས་པའི་སྤོམ་ཡོར་མ་གཏོགས།ྋདོགས་གཅོད་དྲི་གཏུག་དཔྱིས་ཕྱིན་མཛད་མཁན་དཀོན་པ་དང་། ཁྱད་པར་ཁོ་བོ་ཅག་ལྟ་བུ་ནི་བརྗེད་ངེས་ཀྱི་དབང་དུ་སོང་བས་ཆུད་འཛའ་ཞིང་། གཞུང་
དང་གོང་སྨོས་ཀྱི་ཟིན་བྲིས་སྐོར་གྱི་དཔེ་གཞུང་ཡང་རྙེད་འབྱོར་དཀའ་བར་འདུག་པར་བརྟེན། དབང་རྟུལ་དད་པའི་རྗེས་འབྲང་རང་དང་སྐལ་མཉམ་གྱི་བློ་དམན་འགའ་ཞིག་ལ་ཕན་པར་ཡང་སྲིད་
yv
མཐའ་མ་བཀག་སྙམ་སྟེ་བསྐལ་བ་པོའི་བློ་ངོ་བཞིན་བལྟས་ཆོག་ཁྲིགས་སུ་འགོད་པར་འདོད་པས་མཁས་རྣམས་ཐུགས་མི་ཁྲེལ་ཞིང་བླ་མ་དང་ཆོས་བདག་མཁའ་འགྲོའི་ཚོགས་ཀྱིས་གནང་བར་སྩལ་
དུ་གསོལ། ༈ །གཉིས་པ་ལག་ལེན་བྱེ་བྲག་ཏུ་བཤད་པ་ནི། སྔོན་འགྲོ་བསླབ་པ་གསུམ་ལ་བསླབ་པ། དངོས་གཞི་སྨིན་གྲོལ་གཉིས་ལ་བསླབ་པ། རྗེས་ངོ་སྤྲོད་པ་ལ་བསླབ་པ་དང་གསུམ་
ལས༑ དང་པོ་སྔོན་འགྲོ་ལ་རྣམ་པ་གསུམ་གྱི་དང་པོར་རྒྱུན་དུ་དམ་ཚིག་གཙང་བ་ལ་བསླབ་པ་ནི། ཁྲིད་ཡིག་གཞུང་དུ། དངོས་གྲུབ་ཐམས་ཅད་ཀྱི་རྩ་བ་ཞེས་པ་ནས། དམ་ཚིག་གཙང་བ་ལ་

བསླབ་པའོ། །ཞེས་པའི་བར་གྱིས་བསྟན་ཏེ། རང་གིས་ཁས་བླངས་པའི་སྡོམ་པ་གསུམ་གྱི་བཅས་འགལ་གྱི་ཉེས་པས་མ་གོས་པར་ཚུལ་བཞིན་དུ་བསྲུང་བ་ལ་འབད་ཅིང་ཅི་སྟེ་གོས་ན་ཕྱིར་བཅོས་
ཀྱིས་དག་པར་བྱེད། ཁྱད་པར་བླ་མའི་དམ་ཚིག་རྩ་ལྟུང་བཅུ་བཞི་པ་དང་། བླ་མ་ལྔ་བཅུ་པ་ལས་འབྱུང་བ་བཞིན་དུ་སྤངས་བླང་འཛོལ་མེད་བྱེད་པ་ཡིན་ཏེ། ཆོས་རྗེའི་སྒྲུབ་ཐབས་ཐུགས་རྗེ་ཉི་
རྒྱས་ལས། དམ་ཚིག་བསླབ་བྱ་རྣམ་གསུམ་ལ། །རྒྱུན་ཆད་མེད་པར་བསླབ་པར་བྱ། །དམ་ཉམས་ངལ་བ་དོན་མེད་དེ། །རྒྱུན་དུ་དམ་ཚིག་གཙང་བ་ཡི། །སོ་སོ་ཐར་པའི་བསླབ་པ་ཡི། །
བཅས་པའི་ཁ་ན་མ་ཐོ་བ། །ཏིལ་འབྲུ་ཙམ་ཡང་འཛེམ་པར་བྱ། །མདོར་ན་གཞན་ལ་གནོད་འཚེ་ནི། །དགེ་སྦྱོང་ཉིད་དུ་མི་རུང་བས། །དེས་ན་རྣམ་པ་ཐམས་ཅད་ཀྱིས། །གཞལ་ལ་གནོད་
འཚེར་འགྱུར་བ་སྤངས། །བྱང་ཆུབ་སེམས་དཔའི་བསླབ་པ་ལ། །རང་བཞིན་མི་དགེ་བཅུ་སྤངས་རྣམས། །མིག་གི་འབྲས་བུ་བཞིན་དུ་བསྲུང༌། །ནག་པོའི་ཆོས་བཞི་སྤོང་བ་དང་། །དཀར་
པོའི་ཆོས་བཞི་བསྒྲུབ་ཅིང་སྤེལ། །སྡོམ་པ་ཉི་ཤུ་སོགས་བཞིན་བསླབ། །སྔགས་ཀྱི་དམ་ཚིག་རྩ་ལྟུང་ནི། །བཅུ་བཞི་ཉེས་བྱས་བརྒྱད་རྣམས་སྤངས། །རྒྱུད་ལུང་བཞིན་དུ་བཅུ་བཞི་བསྟེན།

།ཐོས་བསམ་བྱས་ལ་ཚུལ་བཞིན་བསྲུང་། །ནང་དང་ནུབ་གཉིས་དམ་ཚིག་རྣམས། །ཕྱུག་པོ་ར་ལུག་བསྔོ་བ་བཞིན། །དམ་ཚིག་སྡོམ་པ་ངོས་གྲངས་བྱ། །སྐབས་༄༅།
སུ་གཞུང་དང་ཞུ་ཏིག་གིས། །དམ་ཚིག་ཉེས་ལྟུང་ཕྲ་མོ་ཡང་། །དངོས་གྲུབ་གེགས་ཡིན་བཤགས་སྡོམ་བྱ། །མི་གནོད་སྙམ་ཡང་ཡོན་ཏན་འགྲིབ། །དམ་ཚིག་ཉམས་པ་དག་བྱའི་ཕྱིར། ། ཡི་
གེ་བརྒྱ་པ་ཞག་རེ་ལ། །བརྒྱ་རྩ་བརྒྱད་དུ་བགྲང་བར་བྱ། །ལས་ཀྱི་སྒྲིབ་པ་སྦྱོང་བའི་གཟུངས། །ཀཾ་ཀ་ནི་ལ་སོགས་པ་བཟླས། །སཙྪ་གདབ་དང་ཉེ་འདོན་དང༌། །ཆོ་ག་ཞི་བའི་སྦྱིན་སྲེག་
བྱ༑།ཚོགས་ཀྱི་འཁོར་ལོ་ཡོ་བྱད་དང༌། །སྦྱར་ནས་ཇི་ལྟར་འགྲུབ་པར་བྱེད། །འབྱོར་བ་དག་དང་མི་ལྡན་པས། །ཏིང་ངེ་འཛིན་གྱི་དབང་བསྐུར་ནི། །རྟག་ཏུ་རང་ལ་རང་གིས་བསྐུར། །
ཉམས་པ་ཐམས་ཅད་དེ་ཡིས་འདག །ཅི་བསམ་ཐམས་ཅད་འགྲུབ་པར་བཤད། །བླ་མ་དང་ནི་མཆེད་ལྕམ་ལ། །ཚིག་ཟུར་བྱུང་ནའང་འཕྲལ་ལ་བཤགས། །ཞེས་པ་ལྟར་རོ། ༈ །གཉིས་
པ་རྒྱུན་དུ་ཚོགས་བསགས་པ་ལ་བསླབ་པ་ནི། གཞུང་དུ། དེ་ནས་མཉེས་པ་གསུམ་གྱིས་བསྟེན། །ཅེས་པ་ནས། ཚོགས་བསགས་པ་ལ་བསླབ་པར་བྱའོ། བར་གྱིས་བསྟན་ཏེ། ཟང་ཟིང་

དང༌༏ ལུས་དང༌། སྒྲུབ་པའི་ཞབས་ཏོག་སྟེ་མཉེས་པ་གསུམ་དང་། ཕྱི་ནང་གསང་བའི་མཆོད་པ་ལ་དུས་རྒྱུན་དུ་འབད་པ་སྟེ། ཆོས་རྗེས། རྒྱུན་དུ་ཚོགས་གཉིས་བསགས་པ་ནི།
ཕྱག་རྟེན་བསྙེན་བཀུར་བྱ་བའི་ལས། །བླ་མ་བཞུགས་ན་དངོས་སུ་བྱ། །དེ་མཉེས་བསོད་ནམས་མ་བསགས་ཅི། །རྒྱུན་དུ་བླ་མའི་མཎྜལ་བྱ།ྋ །འབྱོར་ན་གཞན་ལའང་བསོད་ནམས་
བསགས༑ །མ་འབྱོར་ཆུང་ན་ངན་ལོང་ལ། །ཅི་ཙམ་འགྲུབ་པའི་སྦྱིན་པ་བཏང༌། །རང་གི་རྒྱུད་ནི་ཡོངས་སུ་སྦྱངས། །ཞེས་པ་ལྟར་རོ། ༈ །གསུམ་པ་རྒྱུན་དུ་གསོལ་བ་འདེབས་པ་ལ་
བསླབ་པ་ནི། གཞུང་དུ། དེ་ནས་གསང་སྔགས་བྱིན་རླབས་སོགས་ནས། གསོལ་བ་གདབ་པ་ལ་བསླབ་པའོ། །ཞེས་པའི་བར་གྱིས་བསྟན་ཏེ། གཞུང་ཤིན་ཏུ་གསལ་བས་སྐྱོར་བཟློས་མ་
དགོས་ལ། ཕྱིའི་གསོལ་འདེབས་ཀྱིས་རྒྱུད་སྦྱངས་པ་དང༌། ནང་གི་གསོལ་འདེབས་ཀྱིས་བྱིན་དབབ་པ་གཉིས་ལས། དང་པོ་ནི། སྤྱོད་འཇུག་ལས། ཉམ་ཐག་ང་རོས་འོ་དོད་འབོད།
སྡིག་ལྡན་བདག་ལ་ཐུགས་རྗེས་གཟིགས།ྋ །ཞེས་གསུངས་པ་ལྟར་གསོལ་བ་འདེབས་པ་རྒྱང་འབོད་མ་ཞེས་བྱ་བ་སྟེ། བླ་མ་སྙན་འོན་པ་མ་ཡིན་ཀྱང་རང་ལ་ཉོན་མོངས་པའམ། རྐྱེན་མི་དགེ་

།བའི་བཤེས་གཉེན་གྱི་དབང་དུ་སོང་ནས་བླ་མ་དང་ཐུགས་ཡིད་བསྲེ་མ་ཐུབ། དེས་ན་བླ་མ་དཀོན་མཆོག་མི་མངོན་དབྱིངས་ནས་ར་མདའ་སྦྲན་པ་ཕལ་སྐད་ན་འབོད་པ༄༅།
རྒྱག་པ་སྟེ། མ་རིག་མུན་སེལ་དཔལ་ལྡན་བླ་མ། །ཞེས་སོགས་ཀྱིས་སོ། །གཉིས་པ་ནི། རིང་རྫོགས་སུ་གསོལ་བ་འདེབས་པ་གླིང་རས་ཀྱིས་མཛད་པའི་སྐུ་ལྔ་རབ་རྫོགས་མ་ལྟ་བུ། ཉེ
རྒྱུད་དུ་གསོལ་བ་འདེབས་པ་ཁྲིད་ཁ་སོ་སོའམ། རྒྱལ་དབང་རྗེས་མཛད་པའི་དཀར་རྒྱུད་ཕྱག་མཆོད་ལྟ་བུ། ཀུན་འདུས་ནོར་བུའི་ལུགས་སུ་གསོལ་བ་འདེབས་པ་མ་ནམ་བཞི་སྐོར། འགྲོ་
མགོན་གཙང་པས་མཛད་པའི་མ་ལུས་ཀུན་ཁྱབ་མ། རྒོད་ཚང་པས་མཛད་པའི་བླ་མ་སངས་རིན་མ། སྤྱིལ་དཀར་བས་མཛད་པའི་དཀར་པོ་ཆིག་ཐུབ། ངག་དབང་བཟང་པོས་མཛད་པའི་རྗེ་རང་
རིག་མ་སོགས་སོ། །ཁྱད་པར་རྩ་བའི་བླ་མའི་གསོལ་འདེབས་ལ་འབད་ཅིང༌། ལས་བཞིའི་གསོལ་འདེབས་ཀྱི་དགོས་པ་གེགས་སེལ་བོགས་འདོན་གྱི་སྐབས་བསྟུན་ཤེས་པར་བྱའོ། །ཆོས་
རྗེས༑ རྒྱུན་དུ་གསོལ་བ་འདེབས་པ་ནི། །བླ་མ་བཟང་དུ་ཡར་ལ་བསྟོད། །རང་རེ་ངན་དུ་མར་ལ་སྨད། །མཐོ་དམན་བྱས་ལ་གསོལ་བ་བཏབ། །བླ་མས་ཅི་གསུང་བདེན་པར་འཛིན། ། ཙྪ

རྣམ་ཐར་ཐམས་ཅད་ཡོན་ཏན་བསམ། །རང་གི་སྐྱོན་ལ་རྟག་ཏུ་བརྟགས། །བྱིན་རླབས་ཆུ་རྒྱུན་ཡས་མར་འབབ། །ང་རྒྱལ་དག་གི་གོང་བུ་ལ། །ཡོན་ཏན་ཆུ་བོ་ཆགས་མི་འགྱུར། །བསླབ་པ་
གསུམ་ལ་བསླབ་པ་ཡིས། །སྡིག་པ་དག་རྟགས་མང་པོ་དང༌། །ཚོགས་རྫོགས་རྟགས་ནི་མང་པོ་འོངས། །བྱིན་རླབས་ཞུགས་རྟགས་མང་པོ་འབྱུང༌། །ཉིན་པར་ཉམས་འུར་རྩེ་རེ་འགྲོ །
ཆོས་ལ་རང་བྱན་ཚུད་པར་འགྱུར། །ཡེ་ཤེས་འཕྲལ་ལ་ལྷང་རྩེར་འཆར། །མཁའ་འགྲོ་ཆོས་སྐྱོང་སྤྲིན་བཞིན་འདུ། །རང་སེམས་སྤྲོས་བྲལ་རྟོགས་གྱུར་ནས། །སངས་རྒྱས་ཡོན་ཏན་སྤུངས་
ཀྱིས་འོངས། །ཞེས་པ་ལྟར་ཏེ་བསླབ་པ་གསུམ་པོ་འདི་ནི་བརྗོད་རིམ་གྱི་དང་པོར་འོང་བ་ལ་དགོངས་ནས་སྔོན་འགྲོའི་ཐ་སྙད་མཛད་པ་ལས། ཆོས་སྤྱི་ནས་བཤད་པའི་སྔོན་འགྲོ་ལྟ་བུ་མ་ཡིན་
ཏེ༑ ཐོག་མཐའ་བར་གསུམ་རྒྱུན་གྱི་ཉམས་ལེན་ཡིན་པས་ན་རྒྱུན་དུ་ཞེས་སྨྲས་སོ། ༈ །རྩ་བའི་ས་བཅད་གཉིས་པ་དངོས་གཞི་སྨིན་གྲོལ་གཉིས་ལ་བསླབ་པ་ཞེས་པས། སྨིན་པར་བྱེད་པའི་
དབང་ནི། ཐུན་མོང་བའི་སྐབས་འདིར། བླ་ན་མེད་པའི་དཀྱིལ་འཁོར་ཆེན་པོར་ཞུགས་ནས་དབང་བཞི་རྫོགས་པར་ཐོབ་པ་ལ། དམུས་ལོང་མིག་འབྱེད་བྱིན་རླབས་སུ་སྟོན་པ་ཙམ་ཡིན་

༄༅། །ཅིང༌། ལམ་ཟབ་བླ་མ་རིགས་དྲུག་པའི་དབང་བསྐུར་བ་འདི་ནི་ཐུན་མོང་མ་ཡིན་པའི་ལམ་དུ་བསྡུ་ནའང་། ཁམས་ཕྱོགས་འདིར་བླ་སྒྲུབ་ཀྱི་རིགས་ལ་ཞག་རེ་བཞིན་
བླ་མ་མཆོད་པའི་ཆོ་ག་བདག་འཇུག་བཅས་མཛད་སྲོལ་ཡོད་འདུག་པས། དེས་ན་ལམ་ཟབ་ཀྱི་དབང་ཡང་ངེས་པར་ཐོབ་དགོས་པར་གྲུབ་བོ། ༈ །གྲོལ་བྱེད་ཀྱི་ལམ་ལ། བསྙེན་པ།
པ༑ ལས་སྦྱོར་གསུམ་གྱི་དང་པོ་བསྙེན་པ་ལ། ཕྱི་སྒྲུབ་ཕྱག་གི་བསྙེན་པ། ནང་སྒྲུབ་གསོལ་འདེབས་ཀྱི་བསྙེན་པ། གསང་སྒྲུབ་བཟླས་པའི་བསྙེན་པ་དང་གསུམ་སྟེ། དེ་དག་ཉམས་སུ་ལེན་
ཚུལ་རྣལ་མ་ཞིག་བྱེད་ན། དུས་འཁོར་རྩ་རྒྱུད་ལས།ྋ གང་དུ་ས་སྐྱོང་ཆོས་ལྡན་ཞིང༌། །གང་ཞིག་ཁོ་ན་སྐྱེ་དགུ་རྣམས། །བདེར་གནས་ས་འཛིན་རྩོད་མེད་པ། །དེར་ནི་རྣལ་འབྱོར་བརྩོན་པར་
བྱ༑ །ཞེས་བྱ་བའི་ལུང་དང་མཐུན་པའི་དབེན་ཞིང་ཉམས་དགའ་བ་ཕྱིའི་ས་དཔྱད་ལེགས་པ་དང་ལྡན་པར་བསམ་གཏན་གྱི་ཁང་བུ་ཆེ་ཆུང་འཚམས་ལ་དབྱིབ་དོད་པ། ཁང་པའི་ས་བཀྲ་མི་ཤིས་པ་
3
མེད་པས་སྤྲོ་བར་བྱས་པའི་ནང་དུ། སྐུ་གསུང་ཐུགས་ཀྱི་རྟེན་བཀྲམ། བླ་མའི་མཆོད་གཏོར་རྒྱུན་ལྡན་དང་། རང་གི་ཡི་དམ་ཆོས་སྐྱོང་གི་གཏོར་མ་སོགས་ཅི་འབྱོར་བའི་མཆོད་པ་གཡོ་མེད་པར་༔

བཤམས༑ སྤྲོས་པ་ཆེ་ན་བླ་མ་མཆོད་པའི་དཀྱིལ་འཁོར་རས་བྲིས་དང་། བུམ་པ་སོགས་དབང་རྫས་ཆོ་གའི་སྐབས་ལྟར་བཤམས་སྲོལ་འགའ་རེ་སྣང་བཞིན་མོས་བསྟུན་དང༌། འོག་ཏུ་འཆད་
འགྱུར་ལྟར་ཅིས་ཀྱང་དགོས་པ་ཡང་མ་ཡིན་ཕྱིར་བློ་འབྱོར་སྐབས་དང་སྦྱར། རྟེན་དང་ཁ་སྤྲོད་ལྟ་བུའམ་ས་ཡུལ་འོས་འགབས་སུ་རང་གི་མལ་སྟན་རྒྱབ་ངོས་ཅུང་མཐོ་བར་བཤམས་པའི་འོག་ཏུ་ས་
དཀར་གྱི་གཡུང་དྲུང་ཆོས་འཁོར་དུ་བྲིས་པའི་སྟེང་དུ། ཀུ་ཤ་རྩེ་མོ་མདུན་དང་རྩ་བ་རྒྱབ་ཏུ་ཕྱོགས་པར་བཀྲམ། བསྙེན་སྒྲུབ་གཉིས་ཀ་དཀྱུས་གཅིག་ལ་བྱེད་ན་ཟླ་བ་བཞི་དང་། བསྙེན་པ་ཙམ་གྱི་
ཡིན་ན་ཟླ་བ་གསུམ་གྱི་ཆ་རྐྱེན་ཡོ་བྱད་ཐམས་ཅད་ལྷག་ལྷུག་ཏུ་ཚང་བར་བསགས། ཕྱི་མཚམས་བཅད་ནས་རབ་ཞག་བདུན་ནམ། ཐ་ན་ཞག་གསུམ་ཙམ་གྱི་རིང་ལ་ངག་བཅད་དམ་པོ་མིན་
པར༑ ཕྱི་ནས་ལེན་འོས་དང༌། ནང་ནས་གཏོང་འོས། འཕྲལ་ཕུགས་ཀྱི་མངགས་བྱ་སོགས་བཀོད་ཁྱབ་བྱེད། བླ་མ་དངོས་སུ་བཞུགས་ན་དངོས་འབུལ་དང་གནང་བ་ཞུས། བླ་མའི་དམ་
ཚིག་ལ་ཉམས་ཆགས་ཡོད་ན་གེགས་དང་བར་ཆད་ཀྱི་རྒྱུ་ཡིན་པས་བཤགས་སྡོམ་ལ་འབད་དགོས། ཁྱད་པར་ཁྲིད་ཡིག་ཏུ་ཡིག་བརྒྱ་བཟླ་བ་ཙམ་ལས་མ་གསུངས་ཀྱང༌། རྡོར་བཟླས་མཎྜལ་

༄༅། །འབུལ་བ་སོགས་དང༌། སྔོན་འགྲོ་བསླབ་པ་གསུམ་གནད་དུ་གཏོང་བ་གལ་ཆེ། དེ་ནས་དངོས་གཞིར་བསྡམ་རྒྱུའི་དགོངས་མོ་གནས་བདག་གཞི་བདག་ལ་དཀར་
གཏོར་ཕུལ། བདེན་པ་བདར། ཆ་གསུམ་དང༌། བགེགས་བསྐྲད་དྲག་ཏུ་བྱ། བུག་སྒོའི་གདོང་དུ་ཐོ་དཀར་པོ་བརྩེགས་པ་ལ་དར་ལྕོག་བཙུགས། སྤྱན་རས་གཟིགས་བཅུ་གཅིག་ཞལ་གྱི་
ཐང་སྐུའམ་རྡོ་སྐུ་བཞག་སྲོལ་ཀྱང་སྣང་། ཐོ་སྤྱན་རས་གཟིགས་སྲུང་འཁོར་སྐབས་ལྟར་བསྒོམས་ལ། མ་ཎི་བརྒྱ་རྩ་འདྲེན་ཞིང་སྒྲུབ་པ་ལ་བར་ཆད་མེད་པར་གསོལ་བ་གདབ། ནང་དུ་གདན་ལ་
བསྡད་ནས་སྲུང་འཁོར་གསུམ་སྦྲག་བསྒོམ་ལ་འོད་ཟེར་སྤྲོ་བསྡུ་དང་། མ་ཎི་ཅི་འགྲུབ་བཟླས། དཔལ་ལྡན་འབྲུག་པའི་བླ་མ་གོང་མའི་ཕྱག་ལེན་བཀའ་རྒྱ་ཅན་ལྔ་པོ་ལ། ཐོག་མར་མཚམས་དམ་
པོ་ངེས་པ་ཅན་དགོས་པར་གསུངས་ཡོད་པ་རེས་སུ་མ་བོར་བའི་ཕྱག་ལེན་དུ་ཐེབས་པ་ཅི་ནས་གལ་དུ་ཆེ་བས། གེགས་མི་འཇུག་ཅིང་བྱིན་རླབས་མི་ཡལ་བའི་ཆེད་དུ། མཚམས་མ་གྲོལ་རིང་ངག་
བཅད༑ ཕྱི་མིས་རང་མི་མཐོང་བ་དང༌། རང་གིས་གཞན་མི་མཐོང་བར་བྱེད། ནང་སྤྱད་ཕྱིར་མི་གཏོང་། ཆུ་ཙམ་མ་གཏོགས་ཕྱི་སྤྱད་ནང་དུ་མི་ལེན། ཆས་ཀ་སྡེབ་གཅིག་ཏུ་མ་འབྱོར་

ན༑ ཕྱི་ནང་གསང་བའི་ཞག་གྲངས་བཟུང་ནས་མཚམས་སུ་ལེན་སྤྲོད་བྱ། ནུས་པ་མི་ཉམས་ཕྱིར་མེ་ལ་ཕུ་མི་འདེབས། སྐྲ་དང་ཁ་སྤུ་སེན་མོ་མི་འབྲེག །ལྕེའི་ཤ་མི་བཟའ། མཚོན་རྩེ་ཁར་
མི་འཛུད། གདོང་དང་ཁ་ལག་སོགས་ཀྱི་དྲི་མ་མི་བཀྲུ། གདན་མི་སྤོ་མི་སྤྲུག །གལ་ཏེ་རྒྱུན་རིང་ནས་གདན་སྤྲུག་དགོས་ཤར་ཚེ་འོག་གདན་བསྒུལ་བསྐྱོད་མེད་པར་བཞག་ནས་ཁ་གདན་
སྤྲུག །ཕྱག་མ་མི་འདེབས། ནད་དང་ཁམས་འདུས་ཕྲན་བུའི་རྐྱེན་གྱིས་མཚམས་མི་གསེང་།ྋ དཀོན་མཆོག་གསུམ་འདུས་ཀྱི་ངོ་བོ་བླ་མར་ངེས་པས་བློ་གཏད་སྙིང་ནས་བཅོལ། སྐྱིད་ན་བླ་
མའི་བཀའ་དྲིན་དུ་བསམ། སྡུག་ན་སྔོན་གྱི་ལས་ངན་འཛད་པར་བསྒོམ། སྙིང་རུས་ལྟར་བཏང་སྙོམས་སུ་འཇུག །དད་པ་ཆེ་ན་དགའ། ཚོར་ངེས་ཆུང་ན་ལེགས། སྐྱིད་སྡུག་ཐེག་ན་བཟང༌།
ཞེ་བཅད་མཐར་འཁྱོལ་རབ་ཡིན་པས། དེ་རྣམས་ནི་མན་ངག་གི་རྩ་བ་དང་སྙིང་པོ་ལྟ་བུ་མེད་ཐབས་མེད་པས་དད་ལྡན། སྙིང་གི་ནོར་བུར་ཆོངས་ཤིག །ཁྲིད་ཡིག་གི་ཚིག་ཡོངས་རྫོགས་བློ་ལ་
ཟིན་ངེས་པར་བྱས་ཏེ། དེ་ལས་ངག་ཏུ་བརྗོད་པ་འོས་དང་མི་འོས་ཤེས་པར་བསླབ། བརྗེད་གསོས་ཁྲིད་དཔེ་ཡང་སྔས་མགོར་ཚགས་བྱེད་ཅིང་སྐབས་སུ་བལྟ། རྟོགས་པ་མཐོ་བར་རློམ་པའི་

༄༅། །ཟོལ་ཅན་ཁ་ཅིག་ཁྲིད་དཔེ་མ་གོ་བའི་སྒྲིབ་ཡོལ་དུ་དམིགས་པ་མི་དགོས་རྒྱུའི་འུད་གོག་འཐག་པ་ཡང་མཐོང་སྟེ། སྤྱིར་མཚན་བཅས་ཀྱི་བསྐྱེད་རྫོགས་བསྒོམ་པ་ལ་
དམིགས་པ་རྣོན་པོ་རྣལ་འབྱོར་པའི་མཚོན་ཆ་ཟེར་བ་ལྟར་དམིགས་པ་གལ་ཆེ། དེའི་རྒྱུ་མཚན་དམིགས་པ་རེ་ལ་ཕྱི་ནང་གི་རྟེན་འབྲེལ་དང་། སྦྱང་གཞི་སྦྱོང་བྱེད་སྦྱངས་འབྲས་སོགས་ཀྱི་གནད་དང་
འབྲེལ་བའི་དགོས་པ་ཁྱད་པར་ཅན་ཡོད་ཅིང༌། དགོས་སུ་བླ་མ་སྒྲུབ་པ་འདི་ལ་སྣང་སྲིད་ཀྱི་འཁོར་ལོ་བླ་མའི་རྡོ་རྗེ་གསུམ་དུ་གོམས་པར་བྱེད་པའི་ཐབས་སུ་དམིགས་པ་ལ་གནད་དུ་བསྣུན་དགོས་
པར་དགོངས་ནས། ཀུན་མཁྱེན་པདྨ་དཀར་པོའི་གསུང་མགུར་ལས། ཕ་མཚན་ལྡན་རྗེ་ལ་བློ་གཏད་ནས། །གནད་དམིགས་པའི་ཁ་བསྒྱར་གསོལ་འདེབས་ཀྱིས། །ཡིད་བཞིན་དུ་འདོད་པ་འཇོ་
བས་ན། །ལམ་ཟབ་མོ་འདི་ལ་ཅིས་མི་འཇུག །ཅེས་བཀའ་སྩལ་པ་འདི་ངེས་པར་བདེན་པས་དམིགས་པ་གསལ་བར་སྦྱང་ཞིང་གོ་བར་བྱ་བ་ནི་གནད་དུ་ཆེའོ། ༈ །དངོས་གཞི་ཕྱི་སྒྲུབ་ཕྱག་གི་
བསྙེན་པ་ཉམས་སུ་ལེན་པ་ལ། ཐོག་མར་ངག་བྱིན་རླབས་ནི། ཐོ་རངས་གཉིད་ལས་སད་འཕྲལ་དུ་བླ་མའི་གསུང་གི་སྒྲས་བསྐུལ་ནས། བདག་དང་སེམས་ཅན་ཐམས་ཅད་མ་རིག་པའི་གཉིད་✖

ལས་སད་པའི་མོས་པས། ལུས་གནད་བདུན་ལྡན་བཅས་རླུང་རོ་ལེགས་པར་བསལ་ནས་ངག་ཏུ་དབྱངས་གསལ་ལན་བདུན་བརྗོད་ཅིང་། རྒྱལ་བ་རྣམས་ཀྱི་གསུང་རྡོ་རྗེ་སྔགས་ཀྱི་ནུས་མཐུ་
བསྡུས་ནས་ཨཱ་ལི་དང་ཀཱ་ལིའི་རྣམ་པ་ཐིམ་པར་བསམ་ཞིང༌། དེ་ནས་སྲུང་འཁོར་བསྒོམ་པ་ནི། གནམ་དང་ས་འབྱར་བར་སྣང་བའི་ཐད་ནས། ཞེས་སོགས་ཀྱི་གོ་དོན་གསལ་འདེབས་པ་
ནི༑ྋ རང་ཉིད་འདུག་པའི་བསྟི་གནས་ཀྱི་ཕྱོགས་ཀྱི་འཁོར་ལོའི་མིག་གིས་གར་མཐོང་བའི་གནམ་ས་འབྲེལ་མཚམས་ཚུན་གྱི་རྒྱ་ཁྱོན་སྒོར་ཁྱིམ་སྤྱན་རས་གཟིགས་བཅུ་གཅིག་ཞལ་དུ་སྐད་ཅིག་དྲན་
རྫོགས་སུ་གསལ་འདེབས་དགོས་ལ། དེ་ཡང༌། འཕགས་པ་སྤྱན་རས་གཟིགས་དབང་ཕྱུག་བཞེངས་པ་སྐུ་མདོག་དཀར་པོ་ལང་ཚོ་དར་ལ་བབ་ཅིང་འོད་ཟེར་འཕྲོ་བ། རྩ་བའི་ཞལ་གསུམ་གྱི་
དབུས་དཀར་གཡས་ལྗང་། གཡོན་དམར། དེའི་སྟེང་གི་ཞལ་དབུས་ལྗང༌། གཡས་དམར་གཡོན་དཀར། དེའི་སྟེང་གི་ཞལ་དབུས་དམར། གཡས་དཀར། གཡོན་ལྗང་། དེ་རྣམས་
འཛུམ་བཅས་ཞི་བའི་ཉམས་ཅན། དེའི་སྟེང་དུ་ཁྲོ་ཞལ་ནག་པོ་དྲག་པོའི་ཉམས་ཅན། དེའི་སྟེང་དུ་ཞི་ཞལ་དམར་པོ་གཙུག་གཏོར་ཅན་རྒྱན་མེད་པ། རྩ་བའི་ཕྱག་བརྒྱད་ཀྱི་དང་པོ་གཉིས་ཐུགས་༔

། ཀར་ཐལ་མོ་སྦྱར་བ། གཡས་ཀྱི་གཉིས་པས་བགྲང་ཕྲེང་། གསུམ་པས་མཆོག་སྦྱིན་གྱི་ཕྱག་རྒྱ། བཞི་པས་འཁོར་ལོ། གཡོན་གྱི་གཉིས་པས་གསེར་གྱི་པད་
སྡོང་༑ གསུམ་པས་སྤྱི་བླུགས། བཞི་པས་མདའ་གཞུ། ཕྱག་ལྷག་མ་དགུ་བརྒྱ་དང་དགུ་བཅུ་རྩ་གཉིས་པོ་པད་འདབ་ལྟར་འཇམ་པས་མཆོག་སྦྱིན་གྱི་ཕྱག་རྒྱ་མཛད་པ་ཕྱག་སྟོང་པོའི་མཐིལ་ན
སྤྱན་རེ་རེ། ཕྱག་རྣམས་ཀྱིས་དབུའི་གཙུག་གཏོར་དང་པུས་མོའི་ལྷ་ང་མི་འདའ་བ་རི་དྭགས་ཀྱི་པགས་པས་ནུ་མ་བཀབ་ཅིང༌། རས་བཟང་པོའི་ཤམ་ཐབས་ནོར་བུས་སྤྲས་པའི་སྐ་རགས་ཀྱིས་
བཅིངས་པ། རལ་པ་དམར་སེར་འཁྱུག་པས་མཛེས་པ། རིན་པོ་ཆེ་སྣ་ཚོགས་ཀྱི་རྒྱན་དང་དར་ཀྱི་ཅོད་པན་འཕུར་བ། འོད་ཟེར་དཀར་པོའི་དབུས་ན་བཞུགས་པར་བསམ། ལྷ་དེའི་ཐུགས་ཀར་
རང་གི་བསམ་གཏན་གྱི་ཁང་བུ་སྤྱན་རས་གཟིགས་སྐུ་མདོག་དཀར་གསལ་ཞལ་གཅིག་ཞི་ཞིང་འཛུམ་པ། ཕྱག་བཞིའི་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མ་ཤེལ་གྱི་བགྲང་
ཕྲེང་དང་། གཡོན་འོག་མ་པད་དཀར་གྱི་སྡོང་བུ། ྋམཚན་དཔེ་འབར་བའི་སྐུ་རིན་པོ་ཆེ་དང་དར་ཟབ་ཀྱིས་བཀླུབས་ཏེ། རྡོ་རྗེ་སྐྱིལ་ཀྲུང་གིས་པད་ཟླའི་གདན་ལ་བཞུགས་པར་བསམ། ལྷ་དེའི 395

ཐུགས་ཀར་རང་གིམལ་སའི་རྒྱ་ཁྱོན་སྤྱན་རས་གཟིགས་ཁ་སར་པ་ཎི་དཀར་པོ། ཕྱག་གཡས་མཆོག་སྦྱིན་ཕྱག་རྒྱ་དང༌། གཡོན་པད་དཀར་གྱི་སྡོང་བུ་འཛིན་པ། དྲང་སྲོང་ཆ་ལུགས་
ཅན༑ ཞབས་ཕྱེད་པའི་སྐྱིལ་ཀྲུང་གིས་པད་ཟླ་ལ་འོད་དཀར་ཅན་གྱི་དབུས་ན་བཞུགས་པར་བསམ། ལྷ་གཅིག་གི་ཐུགས་ཀར་གཅིག་བཞུགས་ཀྱང་མི་སྒྲིབ་ཅིང་གོ་མི་འགགས་པ་མེ་ལོང་གི་
གཟུགས་བརྙན་དཔེར་མཛད་པ་དེའི་ཁ་སར་པ་ཎིའི་ཐུགས་ཀར་རང་ཉིད་ཐ་མལ་པར་འདུག་པར་མོས་པའི་སྲུང་འཁོར་སུམ་སྦྲགས་དེ་བརྟན་པའི་ཕྱིར་མ་ཎི་བརྒྱ་རྩ་འདྲེན་ཅིང༌། དེའི་རིང་ལྷ་གསུམ་
གྱི་སྐུ་ལས་འོད་ཟེར་དཀར་པོ་འཕྲོས་པས་ཕྱི་སྣོད་ཀྱི་འཇིག་རྟེན་ཡང་མ་དག་པའི་ཆ་ལས་འདས་ནས་དག་པའི་རང་བཞིན་བདེ་བ་ཅན་དུ་བསྒྱུར། ནང་བཅུད་ཀྱི་སེམས་ཅན་དང་གནོད་བྱེད་སོགས་ལ་
ཕོག་པས་བསམ་ངན་གདུག་རྩུབ་ཐམས་ཅད་དག་ནས་བྱང་ཆུབ་སེམས་ཀྱི་ལྷ་ཐུགས་རྗེ་ཆེན་པོའི་རྣམ་པར་གྱུར་པས་བགེགས་དང་བར་ཆད་ཅེས་བྱའི་མིང་ཡང་མེད་པར་བསམ། སྲུང་འཁོར་རིམ་
གསུམ་བསྒོམ་དགོས་པའི་རྒྱུ་མཚན་ནི། གནས་སྐབས་སུ་ལུས་ངག་ཡིད་གསུམ་གྱི་བསྲུང་བ་ད་ང་། མཐར་ཐུག་སྐུ་གསུམ་མཚོན་པའི་བརྡའ་ཡིན་ཏེ། དེ་ཡང་ཕྱི་མ་ནམ་མཁའི་རྒྱལ་པོ་

༄༅། །བསྒོམས་པས་གནས་སྐབས་སུ་ལུས་ཀྱི་བསྲུང་བ་དང་མཐར་ཐུག་སྤྲུལ་སྐུར་འགྲུབ། ནང་མ་འཇིག་རྟེན་དབང་ཕྱུག་བསྒོམས་པས་གནས་སྐབས་སུ་ངག་གི་བསྲུང་བ་
དང་༑ མཐར་ཐུག་ལོངས་སྐར་འགྲུབ། དེའི་ཐུགས་ཀར་ཁ་སར་པ་ཎི་བསྒོམས་པས་གནས་སྐབས་སུ་ཡིད་ཀྱི་བསྲུང་བ་དང་མཐར་ཐུག་ཆོས་སྐུ་འགྲུབ་པའི་སྨིན་བྱེད་དུ་གྱུར། གསང་སྔགས་སྤྱི་
ནས་བཤད་པའི་སྲུང་འཁོར་ཁྲོ་ཚོགས་མེ་རི་མཚོན་ཆ་སོགས་བསྒོམས་པས་འཇིགས་ཚུལ་ལས་འདའ་མི་ཕོད་པ་འདྲ་བ་དང་གཞོམ་ཞིག་མི་ནུས་པ་ལྟ་བུ་མིན་པ། འདི་བྱང་ཆུབ་སེམས་ཀྱི་ལྷ་ཡིན་
པས་སྲུང་འཁོར་ཡང་བྱང་ཆུབ་སེམས་ཀྱི་སྲུང་བ་དགོས་ལ། དེ་ཡང་དོན་དམ་པའི་གཤིས་ལ་བསྲུང་བྱ་སྲུང་བྱེད་སྲུང་ཡུལ་སོགས་མེད་ཀྱང༌། མདངས་ཀུན་རྫོབ་ཀྱི་སྣང་ཆ་ལ་གཉིས་འཛིན་ཡོད་
རིང་དེའི་གཉེན་པོ་སྲུང་འཁོར་དགོས་པ་ཡང་གཉིས་སྣང་འདྲེ་འཛིན་གྱིས་མ་བཅིངས་པ་གནད་ཆེ་ཞིང་ཐུན་རེ་རེ་བཞིན་གྱི་མགོར་སྒོམ་དགོས་སོ། །དེ་ལྟ་བུའི་སྲུང་འཁོར་སུམ་སྦྲགས་གཅིག་གིས་
གཅིག་མི་སྒྲིབ་བ་ཕྱི་ནང་དབྱེར་མེད་ཟང་ཐལ་སྣང་སྟོང་ནམ་མཁའི་འཇའ་ཚོན་ལྟར་བསྒོམས་པའི་ནང་དུ། སྐྱབས་ཡུལ་གསལ་བཏབ་པ་ནི། མདུན་གྱི་ནམ་མཁའ་བཾ་ལས་གངས་ཅན་གྱི་མཚོ་397

སོགས་གཞུང་ཚིག་དེའི་དོན་རྒྱ་ཆེན་བཀའ་སྩལ་ཡང༌། ཧ་ལམ་ཕྱོགས་ཙམ་གྱི་གོ་ཚུལ་བྲི་ན་འདི་ལྟར་རོ། །རང་མདུན་བཾ་ཡིག་དཀར་པོ་གཅིག་འོད་དུ་ཞུབ་ལས་གངས་ཅན་མཚོ་རྒྱ་ཁྱོན་བློ་ཡིས་
གང་ཆུད་དཀར་ཞིང་དྭངས་ལ་ཡན་ལག་བརྒྱད་ལྡན་དུ་བསམ། དེའི་དབུས་སུ་པཾ་ཡིག་དམར་སེར་རམ་ལྗང་ཁ་ལས་པདྨའི་སྡོང་པོ་དཔག་བསམ་གྱི་ཤིང་ལྟར་འདོད་དགུ་ཐམས་ཅད་ཡིད་བཞིན་དུ་
བབས་པའི་དབུས་སུ། ལཾ་སེར་པོ་ལས་ཀུན་ཏུ་བཟང་པོའི་ཞིང་ཁམས་ཀྱི་བཀོད་པ་བསམ་གྱིས་མི་ཁྱབ་པ་རྡུལ་རེ་རེལ་རྡུལ་སྙེད་ཀྱི་ཞིང་ཀུན་སྟོན་པ་དེར། པདྨའི་དཔང་སྲིད་པའི་རྩེ་མོ་ལས་མཐོ་
ཞིང་སྡོང་པོ་དང་ཡལ་འདབ་ཕྱོགས་མཐའ་ཡས་སུ་གྱེས་པ་ནམ་མཁའི་མཐའ་ཚུན་དུ་བརྡལ་བའི་རིན་པོ་ཆེ་སྣ་ཚོགས་ལས་གྲུབ་པའི་ལོ་མ་མེ་ཏོག་ཀྱང་རྒྱ་ཆེ་གྲངས་མང་དཔག་མེད་ཡོད་པ་དེ་རེ་རེའི་
ནང་དུའང་བླ་མ་སྐུ་གསུམ་གྱི་ཞིང་ཁམས་ཀྱི་བཀོད་པ་དུ་མ་ཡོད་པ། དེཡང་རིན་པོ་ཆེ་སྣ་ཚོགས་ལས་གྲུབ་པའི་ཞིང་ཁམས། རི་ཐམས་ཅད་རིན་པོ་ཆེའི་རི་བོ། ཆུ་ཐམས་ཅད་ཡན་ལག་བརྒྱད་
ལྡན༑ ཤིང་ཐམས་ཅད་དཔག་བསམ་ལྗོན་ཤིང་དགོས་འདོད་མ་ལུས་པ་ཆར་ལྟར་འབེབས་པ། ནམ་མཁར་འཇའ་ཚོན་འོད་ཀློང་འཁྲུགས་པ། བར་སྣང་ཐམས་ཅད་འཕན་གདུགས་རྒྱལ་མཚན་

༄༅། །གྱིས་གང་བ། སྐྱེ་འགྲོ་ཐམས་ཅད་ལྷ་དང་ལྷ་མོ། སྒྲ་སྐད་ཐམས་ཅད་ཆོས་ཀྱི་སྒྲ་དབྱངས། རིན་པོ་ཆེ་སྣ་ཚོགས་ལས་གྲུབ་པའི་གཞལ་མེད་ཁང་བླ་བྲེ
གདུགས༑ རྒྱལ་མཚན་མང་པོ་དང༌། མཆོད་སྤྲིན་དཔག་ཏུ་མེད་པའི་དབུས་ནོར་བུའི་ཁྲི་འཕང་པདྨ་ཉི་ཟླ་དར་ཟབ་རྒྱན་གྱིས་བཀླུབས་པའི་ཁར། དྲིན་ཅན་བླ་མ་དམ་པ་དེ་ཁྱབ་བདག་རྡོ་རྗེ་འཆང་
གི་རྣམ་པ་ཅན། སྐུ་མདོག་སྔོན་པོ་ཞལ་གཅིག་ཞི་ཞིང་འཛུམ་པ། ཕྱག་གཉིས་རྡོ་རྗེ་དང་དྲིལ་བུ་ཐུགས་ཀར་བསྣོལ་སྟབས་སུ་འཛིན་པ། ལྷ་རྫས་ཀྱི་སྟོད་གཡོག་དང་སྨད་གཡོག་ཅན། རིན་པོ་
བཅུ་གསུམ་
ཆེའི་དབུ་རྒྱན་སྙན་རྒྱན་མགུལ་རྒྱན། ཕྱག་གདུབ། ཞབས་གདུབ། དོ་ཤལ་སེ་མོ་དོ། འོག་པགས་དྲ་བ་ཅན་ལ་སོགས་པས་མཛེས་པ། རལ་པའི་ཟུར་ཕུད་ལ་སྣ་ཚོགས་རྡོ་རྗེ་དང་ཟླ་བ་ཕྱེད་
པ་འཆང་བ། མཚན་དང་དཔེ་བྱད་ཡོངས་སུ་རྫོགས་པ། རྡོ་རྗེ་སྐྱིལ་མོ་ཀྲུང་གིས་འོད་ཟེར་གྱི་ཕྲེང་བ་འཁྲིགས་པའི་ཀློང་ན་བཞུགས་པ། སྐ་ཆེ་ལ་གཟི་བརྗིད་འབར་བ་གཅིག་ཏུ་བསྒོམ། རྒྱན་
གྱི་བཀོད་པ་དང་ཕྱི་ནང་གསང་བའི་མཆོད་རྫས་བལྟ་བས་མི་ངོམས་པའི་ཚོགས་གཅལ་དུ་བཀྲམ་པ། རྡུལ་རེ་རེའི་སྟེང་དུ་ཡང་རྡུལ་སྙེད་ཀྱི་ཞིང་བཀོད་སྤྲོ་ཞིང་ཚང་བ་སྟེ་དེ་ཡང་རིགས་ཐམས་ཅད་ཀྱི་

ཁྱབ་བདག །དཀྱིལ་འཁོར་ཀུན་གྱི་གཙོ་བོ། འཁོར་འདས་ཡོངས་ཀྱི་དཔལ་མགོན་སྐུ་བཞི་ཡེ་ཤེས་ལྔའི་བདག་ཉིད། སྐུ་དགེ་འདུན། གསུང་དམ་ཆོས། ཐུགས་སངས་རྒྱས་ཏེ་མཆོག
གསུམ་ཀུན་འདུས། སྐུ་ཡི་དམ་ཀུན་འདུས། གསུང་གསང་སྔགས་རིགས་སྔགས་ཀུན་འདུས། ཐུགས་རྩ་བ་དང་བརྒྱུད་པའི་བླ་མ་ཀུན་འདུས། ཡོན་ཏན་མཁའ་འགྲོ་ཀུན་འདུས།
ཕྲིན་ལས་ཆོས་སྐྱོང་ཀུན་འདུས་སོགས་དུས་གསུམ་རྒྱལ་བ་མ་ལུས་འདུས་པའི་སྤྱི་གཟུགས། སྐུའི་སྤྲུལ་པས་ཞིང་ཁམས་ཡོངས་ལ་ཁྱབ་པ། ཞིང་ཀུན་གྱི་བཀོད་པ་སྐུ་ལ་རྫོགས་པ། སྣང་སྲིད་
སྣོད་བཅུད་ཐམས་ཅད་དཔལ་ལྡན་བླ་མའི་སྤྲུལ་པར་ཤེས་པ་དང་སྐྱབས་གནས་མ་ལུས་འདུས་པའི་སྤྱི་གཟུགས་སུ་དམིགས་ནས། དཔལ་ལྡན་བླ་མ་དམ་པའི་ཐུགས་རྡོ་རྗེ་སོགས་ཚིག་རྐང་གསུམ་
གྱིས་སྐྱབས་འགྲོ་ཡིད་དང་འདྲེ་བ་ལན་གསུམ་བརྗོད། དེའི་དོན་ནི་གོང་དུ་སྨོས་པ་བཞིན། བླ་མ་ཉིད་དུས་གསུམ་གྱི་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཡེ་ཤེས་གཅིག་ཏུ་འདུས་པར་
བཞག་པས་སངས་རྒྱས་དཀོན་མཆོག །ཆོས་ཀྱི་ཕུང་པོ་སྟོང་ཕྲག་བརྒྱ་ཅུ་རྩ་བཞིའི་འབྱུང་གནས་ཡིན་པས་ཆོས་དཀོན་མཆོག །རིག་པ་དང་གྲོལ་བར་སྨྲ་བའི་འཕགས་པའི་དགེ་འདུན་ཐམས་ཅད་

༄༅། །ཀྱི་མངའ་བདག་ཏུ་གྱུར་པས་དགེ་འདུན་དཀོན་མཆོག་སྟེ། སྡོམ་འབྱུང་ལས། བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ།།ཀུན་གྱི་བྱེད་པོ་བླ་
མ་ཡིན། །ཞེས་གསུངས། ཡང་ཐ་མལ་གྱི་སྣང་བར་བྱོན་པ་འདི་ཁའི་ཡང་ཐུགས་སངས་རྒྱས། གསུང་དམ་ཆོས། སྐུ་དགེ་འདུན་ཏེ། རྡོར་ཕྲེང་ལས། དྲི་མེད་སེམས་ནི་སངས་རྒྱས་
འགྱུར༑ །ཆོས་ནི་ངག་ཏུ་ཡང་དག་གསུངས། །སྐུ་ནི་དགེ་འདུན་ཞེས་བྱ་སྟེ། །བྱང་ཆུབ་སེམས་དཔའི་ཚོགས་ཀྱི་གནས། ྋ།ཞེས་པས་དཀོན་མཆོག་གསུམ་འདུས་ཡིན་ཕྱིར། བླ་མ་སྐྱབས་
གནས་སུ་བྱས་ནས་གསོལ་བ་བཏབ་ན་བླ་མ་བླ་མར་བསྒྲབ་པར་སོང༌། རྡོར་ཕྲེང་ལས། རྡོ་རྗེ་སློབ་དཔོན་ལུས་འདི་ལ། །རྒྱལ་བའི་སྐུ་ནི་རིམ་བཞིན་གནས། །ཞེས་སོགས་གསུངས་པ་
ལྟར༑ ཕུང་ཁམས་སྐྱེ་མཆེད་ཡན་ལག་བཅས་པ་གདན་གསུམ་གྱི་ལྷར་བལྟས་ནས་གསོལ་བ་བཏབ་པས་དངོས་གྲུབ་མ་ལུས་པ་སྟེར་བས་བླ་མ་ཡི་དམ་གྱི་ལྷར་བསྒྲུབ་པར་སོང༌། འགལ་བའི་
རྐྱེན་དང་བར་དུ་གཅོད་པ་ཐམས་ཅད་བཟློག་པས་བླ་མ་མཁའ་འགྲོ་མ་དང༌། འགྲོ་བ་ཐམས་ཅད་བུ་བཞིན་དུ་སྐྱོང་བས་བླ་མ་ཆོས་སྐྱོང་བསྒྲུབ་པར་སོང་བས་རྩ་བ་གསུམ་ཆིག་དྲིལ་ཡིན་

ཅིང་༑ སྐྱབས་འགྲོའི་ཚིག་དངོས་བསྟན་ལྟར་ན། འཁོར་ལོ་སྡོམ་པ་དྲུག་ཅུ་མའི་དཀྱིལ་འཁོར་ལྟ་བུ་ལ་མཚོན་ན་གཙོ་བོ་དང་ཡུམ་ལྔ་བཅས་པ་སངས་རྒྱས་ཐོད་པའི་དུམ་བུ་དང་རབ་གཏུམ་མ་
སོགས་བྱང་སེམས་དགེ་འདུན། དེ་དག་གི་ཐུགས་རྒྱུད་ཡེ་ཤེས་གཞོམ་མེད་སྒྲ་གདངས་འཆར་བ་ནི་དམ་ཆོས་སོ། །སྐྱབས་སུ་འགྲོ་ཚུལ་ཡང་རང་གཅིག་པུ་ཐར་པ་དོན་གཉེར་ཙམ་མ་ཡིན་
པར༑ སེམས་ཅན་ཐམས་ཅད་སངས་རྒྱས་ཀྱི་ས་ལ་འགོད་པའི་ཆེད་དུ་དུས་འདི་ནས་བཟུང་སྟེ་བྱང་ཆུབ་མ་ཐོབ་བར་དུ་སྒོ་གསུམ་གུས་པ་ཆེན་པོས་སྐྱབས་སུ་མཆིའོ། །ཞེས་པས་སོ། ༈
གཉིས་པ་སེམས་བསྐྱེད་པ་ལ། སྨོན་འཇུག་གཉིས་ཏེ་སྐྱབས་ཡུལ་དེ་དག་གི་དྲུང་དུ། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་འདོད་ཀྱི་བློ་བསྐྱེད་པ་སྨོན་པ་སེམས་བསྐྱེད་དང་། དེ་
ཐོབ་པའི་ཐབས་ཉམས་སུ་ལེན་པ་འཇུག་པ་སེམས་བསྐྱེད་པ་སྟེ། དཔེར་ན་ལམ་ལ་འགྲོ་བ་འདོད་པའི་འདུན་པ་དང་། ལམ་དུ་འཇུག་པ་དངོས་ལྟ་བུ་སྟེ། སྤྱོད་འཇུག་ལས། བྱང་ཆུབ་སེམས་
དེ་མདོར་བསྡུ་ན། །རྣམ་པ་གཉིས་སུ་ཤེས་བྱ་སྟེ། །བྱང་ཆུབ་སྨོན་པའི་སེམས་དང་ནི། །བྱང་ཆུབ་འཇུག་པ་ཉིད་ཡིན་ནོ། །འགྲོ་བར་འདོད་དང་འགྲོ་བ་ཡི། །བྱེ་བྲག་ཅི་ལྟར་ཤེས་པར་བྱ།

༄ ༅། །ཞེས་གསུངས་པ་ལྟར་ཏེ། དང་པོ་སྨོན་པ་སེམས་བསྐྱེད་ནི། སེམས་ཅན་ཐམས་ཅད་ཀྱི་དོན་དུ་རྣམ་པ་ཐམས་ཅད་ཀྱི་སོགས་ལན་གསུམ་བརྗོད། ཚིག་དོན་
ནི༑ ནམ་མཁས་གར་ཁྱབ་འཇིག་རྟེན་གྱིས་ཁྱབ་པ་དེ་དེར་རིགས་དྲུག་གི་སེམས་ཅན་གྱིས་གོ་མཚམས་མེད་པར་ཁྱབ་ལ། དེ་ཐམས་ཅད་ཀྱིས་བདག་གི་ཕ་མ་བྱས་ཤིང་ཕན་པ་ཚད་མེད་པར་
བཏགས༑ གནོད་པ་ཐམས་ཅད་ལས་བསྐྱབས་པའི་དྲིན་ཆེན་ཤ་སྟག་ཡིན། འདི་རྣམས་འདོད་པ་བདེ་བ་འདོད་ཀྱང་བདེ་བའི་ཐབས་བསྒྲབ་མི་ཤེས་པར་སྡིག་པ་འབའ་ཞིག་སྤྱོད་པས་འཁོར་བར་
འཁྱམས་པ་འདི་ཤིན་ཏུ་སྙིང་རྗེ་བས། དེ་རྣམས་ཀྱི་དོན་དུ་བྱང་ཆུབ་ཆེན་པོ་རྣམ་པ་ཀུན་གྱི་མཆོག་དང་ལྡན་པའི་ཤེས་རབ་སྟོང་པ་ཉིད་དང༌། ྋཐབས་བདེ་བ་ཆེན་པོ་ཟུང་དུ་འཇུག་པའི་ཁྱབ་བདག་རྡོ་རྗེ་
འཆང་གི་གོ་འཕང་ཐོབ་འདོད་ཀྱི་བྱང་ཆུབ་མཆོག་ཏུ་སེམས་བསྐྱེད་པའོ། །གཉིས་པ་འཇུག་སེམས་ནི། །འདི་རྣམས་ཀྱི་བླ་ན་མེད་པའི་སོགས་ལན་གསུམ། དེ་ལྟ་བུའི་བླ་ན་མེད་པའི་བྱང་ཆུབ་
ཆེན་པོར་བགྲོད་པའི་ལམ་གྱི་སྙིང་པོ་གསང་ཆེན་རྡོ་རྗེ་ཐེག་པའི་བསྐྱེད་རྫོགས་མ་ལུས་པའི་མཐར་ཐུག་ལམ་ཟབ་བླ་མ་བསྒྲུབ་པའི་རིམ་པ་ཉམས་ལེན་རྒྱུད་ལ་བསྟེན་པར་བགྱིའོ། །ཞེས་པའོ། །དེ་

ལྟར་གཞུང་གི་ཚིག་རྐང་གཉིས་པོ་ཡིད་དང་འདྲེ་བར་འདོན་སྒོམ་གྱིས་སྨོན་འཇུག་བྱང་ཆུབ་མཆོག་ཏུ་སེམས་བསྐྱེད་ནས། ༈ །གསུམ་པ་རྡོར་སེམས་སྒོམ་བཟླས་ནི། སྙིང་པོ་རྒྱན་
ལས༑ པད་དཀར་ཟླ་བའི་དབུས་གནས་ཤིང་། །རྡོ་རྗེ་དྲིལ་བུའི་རྒྱན་སྤྲས་པའི། །རྡོ་རྗེ་སེམས་དཔའ་ལེགས་དམིགས་ཤིང་། །ཞེས་གསུངས་པའི་དོན། གཞུང་དུ་གསལ་ཡང་བཀའ་སྩལ་
གྱི་འགྲེལ་དོན་ནི། རང་གི་སྤྱི་བོར་པདྨ་དང་ཟླ་གདན་ལ་ཧཱུཾ་ཡིག་བསྒོམ་པ་ནི། རྒྱུ་དུས་ཀྱི་བླ་མ་རྡོ་རྗེ་སེམས་དཔའ། ཧཱུཾ་ལས་འོད་ཟེར་འཕྲོས་སྣོད་བཅུད་ཀྱི་མ་དག་པ་སྦྱངས་ནས་རྡོ་རྗེ་སེམས་
དཔའི་གོ་འཕང་ལ་བཀོད་པ་ནི་ལམ་དུས་ཀྱི་རྡོ་རྗེ་སེམས་དཔའ། དེ་ཡོངས་སུ་གྱུར་པ་ལས་རྡོར་སེམས་སུ་བསྒོམ་པ་ནི། འབྲས་དུས་ཀྱི་རྡོ་རྗེ་སེམས་དཔའོ། །གདོད་མའི་མགོན་པོ་ཡེ་ཤེས་ཀྱི་
སྐུ་ཅན་ལ་རྒྱུ་ལམ་འབྲས་བུ་གསུམ་ཐ་དད་ཀྱི་རྒྱུ་ཞིག་མི་འདྲ་ཡང་། རང་རྒྱུད་ཀྱི་སྦྱང་གཞི་སྦྱོང་བྱེད་སྦྱངས་འབྲས་ལ་དགོངས་ནས། རྒྱུ་ལམ་འབྲས་བུ་གསུམ་དང་སྦྱར་བ་བསྒོམ་ལུགས་གཞུང་
དུ་གསལ་ཞིང༌། ཕྱག་ཆེན་སྔོན་འགྲོའི་ཐུན་བཞིའི་རྡོར་བཟླས་དང་བསྐྱེད་ཚུལ་ཅུང་མི་འདྲ་བ་འདིར་བསྟན་པར་ས་བོན་ཙམ་ལས་བསྐྱེད་ཅིང་ཕྱག་མཚན་འཛིན་ཚུལ་གྱི་ཁྱད་པར་ཙམ་དང་། ཡེ་

ལམ་༄༅། །ཤེས་པ་འགུག་བསྟིམ་མེད་པ་ལས། གཞན་བཟླས་དམིགས་བདུད་རྩི་འབེབ་སྦྱོང་སོགས་ཁྱད་པར་མེད་ཅིང༌། འདི་ལའང་ཆོ་ག་གསུམ་བསྐྱེད་དོན་ཐོབ་ཚང་བ་ཡོད་
མོད༑ དེང་སང་བླ་སྒྲུབ་གནང་སྐབས་རྡོར་བཟླས་ཐུན་བཞིའི་ནང་ལྟར་མཛད་སྲོལ་སྣང་བས་དེ་ལྟར་བྲི་ན། རང་ཐ་མལ་དུ་གནས་པའི་སྤྱི་བོར་འཁོར་བའི་སྐྱོན་གྱིས་མ་གོས་པ་མཚོན་པའི་པཾ་དཀར་
པོ་ཡོངས་སུ་གྱུར་པའི་པད་དཀར་འདབ་བརྒྱད་ཀྱི་ལྟེ་བར། སྲིད་པའི་གདུང་བ་གཞིལ་བས་ཨ་ལས་ཟླ་བའི་དཀྱིལ་འཁོར་ཉ་གང་བ་ནག་པོ་ར་རི་མེད་པའི་དབུས་སུ་དེ་བཞིན་གཤེགས་པ་ཐམས་ཅད་
བཅུ་དྲུག་
ཀྱི་ཐུགས་རྡོ་རྗེའི་ངོ་བོ་ཧཱུཾ་ཡིག་དཀར་པོ་ལས། ཡེ་ཤེས་ལྔའི་བདག་ཉིད་རྡོ་རྗེ་དཀར་པོ་རྩེ་ལྔ་པ་ཧཱུྃ་གིས་མཚན་པ། དེ་ལས་འོད་ཟེར་ཟླ་བ་ཞུན་མ་ལྟ་བུར་འཕྲོས་པའི་རྩེ་མོར་མཆོད་པའི་ལྷ་མོ་དཔག་
༈ ཏུ་མེད་པ་སྤྲུལ་ནས་རྒྱལ་བ་སྲས་དང་བཅས་ལ་མཉེས་པའི་མཆོད་པ་ཕུལ་ནས། དེ་དག་གི་སྐུ་གསུང་ཐུགས་ཀྱི་བྱིན་ནུས་ཐམས་ཅད་བསྡུས་ཤིང༌། སེམས་ཅན་ཐམས་ཅད་ཀྱི་སྡིག་སྒྲིབ་ཉེས་
ཚོགས་སྦྱངས་ནས་རྡོར་སེམས་ཀྱི་གོ་འཕང་ལ་བཀོད། ཚུར་འདུས་རྡོ་རྗེ་ཧཱུཾ་དང་བཅས་པ་ལ་ཐིམ་པ་ཡོངས་སུ་གྱུར་པ་ལས། དཔལ་རྡོ་རྗེ་སེམས་དཔའི་སྐུར་བཞེངས་པ་ནི། གཞི་དུས་སུ་གདོད་

མ་རང་བྱུང་གི་ཡེ་ཤེས་ལ་ཉེས་སྐྱོན་གྱིས་གོས་མ་མྱོང་བས་རང་བཞིན་རྣམ་དག་དང་། འབྲས་དུས་སུ་རང་བྱུང་གི་ཡེ་ཤེས་དེ་རྣམ་འགྱུར་གློ་བུར་གྱི་སྒྲིབ་པ་ཀུན་ལས་གྲོལ་བས་སྐུ་མདོག་དཀར་པོ་
གཞི་དུས་སུ་ཆོས་ཐམས་ཅད་དེ་བཞིན་ཉིད་དུ་རོ་གཅིག་པ་དང་། འབྲས་དུས་སུ་སྐ་གསུམ་མམ་སྐུ་དང་ཡེ་ཤེས་རོ་གཅིག་པས་ཞལ་གཅིག །གཞི་དུས་སུ་གདོད་མའི་ཆོས་དབྱིངས་མཉམ་པ་ཉིད་
ལས་མ་གཡོས་ཀྱང་ལྡོག་ཆ་ནས་བདེན་པ་གཉིས་དང༌། འབྲས་དུས་སུ་ཚོགས་གཉིས་མཐར་ཕྱིན་པའམ་ཇི་ལྟ་བ་དང་ཇི་སྙེད་པ་མཁྱེན་པའི་ཡེ་ཤེས་མངའ་བས་ཕྱག་གཉིས་པ། གཞི་འབྲས་གཉིས་
ཀར་ཡུལ་ཅན་ཡེ་ཤེས་ལྔ་རོ་གཅིག་པ་རང་བྱུང་གི་ཡེ་ཤེས་དང་ཡུལ་སྟོང་ཉིད་སྤྲོས་པ་དང་བྲལ་བ་མཚོན་པའམ། །ཁྱད་པར་འབྲས་དུས་སུ་ཐབས་ཤེས་ཀྱི་སྒོ་ནས་འགྲོ་དོན་མཛད་པས་ཕྱག་མཚན་
རྡོར་དྲིལ། གཞི་དུས་སུ་གདོད་མའི་གནས་ལུགས་ལ་སྲིད་ཞི་དབྱེར་མེད་དང་འབྲས་དུས་སུ་ཤེས་རབ་སྙིང་རྗེ་ཆེན་པོ་མཐར་ཕྱིན་པས་སྲིད་ཞིའི་མཐའ་ལས་གྲོལ་བས་ཞབས་གཉིས་ཡབ་རྡོར་སྐྱིལ་
དང་ཡུམ་པདྨའི་སྐྱིལ་ཀྲུང་། གཞི་དུས་སུ་ཉོན་མོངས་པའི་གདུང་བས་རང་བཞིན་ལ་གོས་མ་མྱོང་ཞིང༌། འབྲས་དུས་སུ་དེ་ལས་རྣམ་པར་གྲོལ་བའི་དར་གྱི་ན་བཟའ་ཅན། དགེ་བའི་ཆོས་ཐམས་

།ཅད་རང་བཞིན་གྱིས་རྫོགས་པས་རལ་པའི་ཐོར་ཚུག །འདོད་པའི་ཡོན་ཏན་ཐམས་ཅད་ཡེ་ཤེས་ཀྱི་རྒྱན་དུ་རོལ་བས་རུས་པ་དང་རིན་པོ་ཆེའི་རྒྱན་གྱིས་བརྒྱན་པ། བདེ་
ལམ་༄༅།
བ་ཆེན་པོའི་ཡེ་ཤེས་བསྐྱེད་པར་བྱེད་པ་རྣམ་པ་ཀུན་ལྡན་གྱི་སྟོང་པ་ཉིད་ཀྱི་རང་བཞིན་ཡུམ་སྙེམས་མ་དམར་མོ། ཀུན་ཏུ་རྟོག་པ་གཅོད་ཅིང་མི་རྟོག་པའི་བདེ་བ་སྐྱོང་བས་གྲི་ཐོད་འཛིན་པ། སྟོང་པ་
ཉིད་དང་སྙིང་རྗེ་ཆེན་པོ་ཟུང་དུ་འཇུག་པས་ཡབ་ཡུམ་འཁྲིལ་སྦྱོར་དུ་བཞུགས་པ། དེ་ལྟར་གསལ་བའི་སྤྱི་བོར་སྐུ་རྡོ་རྗེའི་ངོ་བོ་ཨཾ་དཀར་པོ། མགྲིན་པར་གསུང་རྡོ་རྗེའི་ངོ་བོ་ཨཱ༔དམར་པོ། སྙིང་
བཅུ་བདུན་
གར་ཐུགས་རྡོ་རྗེའི་ངོ་བོ་ཧཱུཾ་སྔོན་པོས་མཚན་པ། ཧཱུཾ་ལས་འོད་ཟེར་སྣ་ཚོགས་འཕྲོས། ཞིང་རབ་འབྱམས་ན་བཞུགས་པའི་སངས་རྒྱས་སྲས་བཅས་ཐམས་ཅད་རྡོ་རྗེ་སེམས་དཔའ་ཡབ་ཡུམ་གྱི་རྣམ་
པ་ས་གསུམ་གང་བར་སྤྱན་དྲངས། དེ་ཡང་ཛཿ ཞེས་པས་དབྱིངས་ནས་དགུག །ཧཱུཾཧཱུྃ་ཞེས་པས་དམ་ཚིག་པའི་སྤྱི་བོར་བྱོན། བཾ་ཞེས་པས་ཆུ་ལ་ཆུ་བཞག་པ་ལྟར་གཉིས་མེད་དུ་
བསྲེས༑ ཧོཿཞེས་པས་དགྱེས་ཤིང་བརྟན་པར་བཞུགས་པར་བསམ་མོ། །དེ་ལྟར་ས་བོན་དང་ཕྱག་མཚན་ས་བོན་གྱིས་མཚན་པ་དང་། སྐུ་ཡོངས་སུ་རྫོགས་པ་གསུམ་ནི་ཆོ་ག་གསུམ་མམ་རྡོ་རྗེ 407

གསུམ་བསྐྱེད་ཅེས་བྱ་སྟེ་ཕྱིའི་རྡོར་སེམས་དབྱིབས་ཀྱི་ལྷ་སྐུ་རྡོ་རྗེའི་རྣལ་འབྱོར་རོ། །དེ་ལྟར་སྒོམ་པའི་ཐུགས་ཀའི་ཆ་སྨད་དུ་ཡུལ་སྤྲོས་བྲལ་གྱི་སྟོང་པ་ཉིད་མཚོན་པའི་ཟླ་དཀྱིལ་སྟེང་དུ། ཡུལ་ཅན་
ཡེ་ཤེས་ལྔ་མཚོན་པའི་རྡོ་རྗེ་དཀར་པོ་རྩེ་ལྔ་པ། དེའི་ལྟེ་བར་ཡུལ་དང་ཡུལ་ཅན་གཉིས་སུ་མེད་པ་ལྷན་ཅིག་སྐྱེས་པའི་ཐུགས་སྲོག་ཧཱུཾ་ཡིག་དཀར་པོའི་མཐའ་མར་གསུང་རྡོ་རྗེའི་བདག་ཉིད་ཡི་གེ་བརྒྱ་
པའི་སྔགས་འཕྲེང་གཡོན་དུ་བཀོད་པ་གཡས་སུ་འཁོར་བ་ལ་དམིགས་ནས་བཟླས་བརྗོད་གསོལ་འདེབས་ཀྱི་ཚུལ་དུ་བྱེད་པ་ནི་ནང་གི་རྡོར་སེམས་སྔགས་ཀྱི་ལྷ་གསུང་རྡོ་རྗེའི་རྣལ་འབྱོར་རོ། །དེ་
ཡང་ཡི་གེ་བརྒྱ་ནི་དམ་པ་རིགས་བརྒྱ། ལྟེ་བའི་ཧཱུཾ་ཡིག་རིགས་འདུས་རྡོ་རྗེ་སེམས་དཔའ་ཉིད་ཀྱི་ངོ་བོར་ཤེས་དགོས་ལ། སྤྲུལ་གཞི་རྡོར་སེམས་ཀྱིས་སྤྲལ་པ་རིགས་བརྒྱར་བསྟན་ནས་སེམས་
ཅན་གྱི་དོན་མཛད་པ་མཚོན་ཕྱིར། ཐོག་མར་ཧཱུཾ་ཡིག་ལས་སྔགས་ཕྲེང་ཐོན་ཏེ་རང་ལ་བསྐོར་ནས་འཁོར་ཅིང་འཁོར་བར་བསམ་པ་དང་། ཡང་ན་གཡས་བསྐོར་གྱིས་བཀོད་པའི་སྔགས་མི་འཁོར་
སྒྲ་དང་འོད་ཟེར་འཁོར་བར་དམིགས་པའང་བཤད་དོ། །འདིར་བཟླ་བྱའི་སྔགས་དོན་སྒྲ་བཤད་རྒྱས་པར་ཤེས་འདོད་ན། མཁས་དབང་བུདྡྷའི་ཞབས་དང་། འཇམ་དཔལ་དཔའ་བོའི་ཕྱག་ཆེན་

༄༅། །སྔོན་འགྲོའི་ཁྲིད་ཡིག་བལྟ་བར་བྱ་ཞིང་། དེ་དག་གི་དོན་བསྡུས་ཏེ་བཤད་ན། ཐོག་མ་ཨཾ་ནི་བདེ་བར་གཤེགས་པ་ཐམས་ཅད་ཀྱི་སྐུ་རྡོ་རྗེའི་བདག་ཉིད་གཞོམ་དུ་མེད་
པ་ཉིད་ཡི་གེའི་རྣམ་པར་ཤར་བ་སྟེ། དོན་གྱི་འཇུག་སྒོ་བརྒྱད་དུ་གསུངས་པ་ལས་འདིར་ནི་དམ་བཅའ་བ་དང་། བཀྲ་ཤིས་པ། མཆོག་སྟེར་བའི་དོན་དུ་བཟུང་ངོ་། །བཛྲ་ནི་རྡོ་རྗེ་སྟེ་ཤེས་རབ་
སྟོང་པ་ཉིད་ཀྱི་རང་བཞིན་སྤྲོས་མཚན་གྱིས་མི་ཕྱེད་པའི་དོན་དང་། སཏྭ་ནི་སེམས་དཔའ་སྟེ་ཐབས་སྙིང་རྗེ་ཆེན་པོའི་འགྱུར་མེད་ཀྱི་བདེ་ཆེན་སྒོ་གསུམ་དབྱེར་མེད་གཅིག་ཏུ་རྟོགས་པ་སྟེ། རྡོ་རྗེ་
སེམས་དཔའ་ཞེས་པ་སྟོང་ཉིད་སྙིང་རྗེ་དབྱེར་མི་ཕྱེད་ཅིང་ཟུང་དུ་འཇུག་པའི་རོ་མཉམ་བདེ་བ་ཆེན་པོ་སྟེ་ཐུགས་དམ་བསྐལ་ཕྱིར་མཚན་ནས་འབོད་པ་ཡིན། ས་མ་ཡ་དམ་ཚིག །མ་ནུ་པཱ་ལ་
ཡ༑ རྗེས་སུ་སྐྱོངས་ཤིག་སྟེ་མཚམས་སྦྱར་བས། ཐུགས་དམ་བསྐུལ་རྒྱུ་དངོས། རྡོ་རྗེ་སེམས་དཔའི་སྙིང་པོ་འདི་ལྟ་བུ་ནི་འདའ་བར་དཀའ་བའི་ཆོས་ཀྱི་ཕྱག་རྒྱ་ཡིན་པས་རང་གི་དམ་ཚིག་ལས་
མི་འདའ་བར་སྐྱོང་དུ་གསོལ་ཞེས་པའོ། །ཡང་བཛྲ་སཏྭ་སྔར་བཞིན་ལཾ། ཏཱཾ་ནོ་པ་ཏིཥྛ་དྲྀ་བྷོ་མེ་བྷ་ཝ། མཚམས་སྦྱར་བས། རྡོ་རྗེ་སེམས་དཔའ་ཁྱོད་བདག་ལ་བརྟན་པར་ཉེ་བར་བཞུགས་པར་

མཛོད་ཅིག་པའོ།།སུ་ཏོ་ཥྱོ་ལེགས་པར་ཚིམ་པའི་ཤིན་ཏུ་ཚིམ་པ། མེ་བདག །བྷ་ཝ་མཛོད་ཅིག་སྟེ་རྐང་པ་བཞི་ཀ་འདྲ། དེས་ན་བདག་འཕོ་འགྱུར་སྤྲོས་པ་དང་བྲལ་བའི་དགའ་བདེ་ཆེན་པོའི་
རོས་ཤིན་ཏུ་ཚིམ་པར་མཛོད་ཅིག་པར་བསྐུལ་བའོ། །དེ་བཞིན་དུ་སུ་པོ་ཥྱོ་ཤིན་ཏུ་རྒྱས་པའམ་ལེགས་པར་རྒྱས་པ། མེ་བྷ་ཝ་སྔར་བཞིན། བསྡོམས་པས། བདག་ལ་ཤིན་ཏུ་རྒྱས་པར་མཛོད་
ཅེས་པ་སྟེ། བདེ་སྟོང་གཉིས་མེད་ཀྱི་ཡེ་ཤེས་རྒྱས་པར་མཛོད་ཅིག་པའོ། །ཨ་ནུ་རཀྟོ་རྗེས་སུ་ཆགས་པ། མེ་བྷ་ཝ་དང༌། སྦྱར་བས་བདག་ལ་རྗེས་སུ་ཆགས་པར་མཛོད་ཅེས་པ་སྟེ་དོན་དུ
ཆགས་པའི་དྲི་མ་རིང་དུ་སྤོངས་པའི་ཟུང་འཇུག་གི་སྙིང་རྗེ་ཆེན་པོ་ལ་རྡོ་རྗེ་ཆགས་ཆེན་ཞེས་བཏགས་པ་དེས་བདག་ལ་རྗེས་སུ་བརྩེ་བར་མཛོད་ཅེས་སོ། །སརྦ་ཐམས་ཅད། སིདྡྷི་དངོས་གྲུབ།
པྲ་ཡཙྪ་བདག་ལ་རབ་ཏུ་སྩོལ་ཅིག་པ་སྟེ། ཐམས་ཅད་ཅེས་པ་མཆོག་ཐུན་གྱི་དངོས་གྲུབ་ཆེ་ཕྲ་ཐམས་ཅད་དོ། །སརྦ་ཀརྨ་སུ་ཙ་མེ། ལས་ཐམས་ཅད་ལའང་བདག་གི་ཞེས་པའོ། །ཙིཏྟཾ་སེམས་
ལ༑ ཤྲི་ཡཿདགེ་བ། ཀུ་རུ་མཛོད་ཅིག་སྟེ་ལས་སུ་བྱ་བ་ཐམས་ཅད་ཀྱི་སྔོན་དུ་འགྲོ་ཞིང་ཡིད་དགེ་བས་ལས་ཐམས་ཅད་དགེ་བར་འགྱུར་བའི་ཕྱིར་སེམས་དགེ་བར་མཛོད་ཅེས་བསྐུལ་བའོ། །ཧཱུཾ་

།ནི་དེ་བཞིན་གཤེགས་པ་རིགས་ལྔ་ཀ་ལ་རྒྱས་འདེབས་པར་བྱེད་པ་རྡོ་རྗེ་སེམས་དཔའི་ས་བོན་ཏེ་ཕུང་པོ་ལྔ་ལ་སོགས་པ་རྣམ་པར་དག་པའི་རང་བཞིན་ཐུགས་རྡོ་རྗེ་གཞོམ་ལམ་༄༅།
དུ་མེད་པའི་བདག་ཉིད། ཧ་ཡིག་བཞི་ནི་དགའ་བཞི་རྣམ་པར་དག་པའི་རང་བཞིན། ཧོཿ ཡིག་ནི་ཡུལ་གཟུགས་ལ་སོགས་པ་དང་ཡུལ་ཅན་མིག་ལ་སོགས་པ་དྲུག་རྣམ་པར་དག་པའི་རང་བཞིན་
ཏེ༑ དེ་དག་ཡོངས་སུ་རྫོགས་པ་ནི་བཅོམ་ལྡན་འདས་དེ་བཞིན་གཤེགས་པ་ཐམས་ཅད་དོ། །བྷག་ཝན་བཅོམ་ལྡན་འདས། སརྦ་ནི་ཐམས་ཅད། ཏ་ཐཱ་ག་ཏ་ནི། དེ་བཞིན་གཤེགས་པ། བཛྲ་
བཅུ་དགུ་
༈ ནི་རྡོ་རྗེ་སྟེ་བསྡོམས་པས། ཀྱི་བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་རྡོ་རྗེ་ཞེས་ཐུགས་དམ་བསྐུལ་བའོ། །བསྐུལ་ནས་ཅི་བྱ་ཞེ་ན། མ་མེ་མུ ཉྩ། བདག་མ་དོར་ཞེས་པ་སྟེ། དེ་
ཁོ་ན་ཉིད་རྟོགས་པའི་ཡེ་ཤེས་བདེ་བ་ཆེན་པོ་དང་མི་འབྲལ་བར་མཛོད་ཅེས་པའོ། །བཛྲ་བྷ་ཝ་ནི་རྡོ་རྗེ་ཅན་དུ་མཛོད་ཅིག་ཅེས་སྔ་མའི་དོན་གསལ་བར་བྱེད་པའོ། །མ་ཧཱ་ཆེན་པོ། ས་མ་ཡ་དམ་
ཚིག །སཏྭ་སེམས་དཔའ་སྟེ། དམ་ཚིག་སེམས་དཔའ་ཆེན་པོ་སྟེ་དུས་དང་བྲལ་བའི་དུས་ཆེན་པོ་ལས་ནམ་ཡང་མི་འདའ་བའི་སེམས་དཔའ་ཆེན་པོ་ཞེས་འབོད་པའོ། །ཨཱཿ ཞེས་པ་དེ་བཞིན་
411

གཤེགས་པ་ཐམས་ཅད་ཀྱི་གསུང་རྡོ་རྗེའི་བདག་ཉིད་གཞོམ་དུ་མེད་པའི་ཡེ་ཤེས་ཏེ་དེས་ན་མཉམ་ཉིད་དུ་གྱུར་པའི་ཡེ་ཤེས་ཆེན་པོའི་ངོ་བོ་ཉིད་དུ་བདག་སྒྲུབས་ཤིག །ཅེས་བསྐུལ་བའི་དོན་དུ་ཤེས་
པར་བྱའོ། །དེ་ལྟར་སྔགས་བཟླ་བའི་ཐོག་མར། བཅོམ་ལྡན་འདས་བདག་དང་མཐའ་ཡས་པའི་སེམས་ཅན་ཐམས་ཅད་ཀྱི་སྡིག་སྒྲིབ་ཉེས་ལྟུང་དྲི་མའི་ཚོགས་ཐམས་ཅད་བྱང་ཤིང་དག་པར་མཛད་
དུ་གསོལ། ཞེས་གསོལ་བ་བཏབ་པས་རྡོར་སེམས་ཀྱི་ཐུགས་ཀའི་ས་བོན་སྔགས་ཕྲེང་ལས་འོད་ཟེར་འཕྲོས་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས། རྒྱལ་བ་སྲས་བཅས་མཆོད་ནས་དེ་རྣམས་
ཀྱི་སྐུ་གསུང་ཐུགས་ཡེ་ཤེས་ཀྱི་བྱིན་རླབས་བདུད་རྩིའི་རྒྱུན་གྱི་རྣམ་པར་སྤྱན་དྲངས་དབྱིབས་ཀྱི་སྐུ་དང་ཐུགས་ཀའི་སྔགས་ཕྲེང་ཟླ་བ་རྡོ་རྗེ་དང་ས་བོན་རྣམས་ལ་ཐིམ་པས་བྱིན་ནུས་གཟི་བརྗིད་མཚུངས་
པ་མེད་པ་སངས་རྒྱས་ཀུན་གྱི་སྐ་གཅིག་པུར་གྱུར་པར་བསམ། དེ་ནས་ཡབ་ཡུམ་གཉིས་ཀྱི་སྐུའི་ཆ་ཤས་ལས་སྐ་རྡོ་རྗེའི་རང་བཞིན། སྔགས་ཕྲེང་ལས་གསུང༌། ཟླ་བ་དང་རྡོ་རྗེ་ལས་
ཐུགས༑ ཧཱུྃ་ཡིག་ཡེ་ཤེས་ཀྱི་བདུད་རྩི་བདེ་སྟོང་དབྱེར་མེད་ཀྱི་བདག་ཉིད་ཁ་དོག་དཀར་ལ་དྭངས་པའི་རྒྱུན་མི་ཆད་པ་སྦྱོར་མཚམས་ནས་འབབས། སྤྱི་བོ་ནས་ཞུགས་པ་སོགས་ཀྱིས་རང་གི་ལུས་

༄༅། །ཕྱི་ནང་མེད་པར་བཀྲུས་ཤིང་། ཐོག་མེད་ནས་བསགས་པའི་སྡིག་སྒྲིབ་ཉེས་ལྟུང་ནད་གདོན་ལ་སོགས་པ་དུད་ཁུ་དང་སོལ་ཁུ་དང་སྲོག་ཆགས་མི་སྡུག་པའི་གཟུགས་
ཀྱིས་དབང་པོའི་སྒོ་བ་སྤུའི་བུ་ག་ནས་ནག་ཉིལ་གྱིས་ཐོན་ནས་ལུས་ཤེལ་དྭངས་པའི་སྣོད་འོ་མས་གང་བ་ལྟར་དྲི་མ་མེད་པའི་བྱང་སེམས་ཀྱིས་གང་བར་བསམས་པ་ནི། གསང་བའི་རྡོར་སེམས་གོང་
བུའི་ལྷ་ཐུགས་རྡོ་རྗེའི་རྣལ་འབྱོར་རོ། །འདི་སྐབས་མཁའ་ཁྱབ་ཀྱི་སེམས་ཅན་རེ་རེའི་སྤྱི་བོར་རྡོར་སེམས་ཡབ་ཡུམ་རེ་རེ་སྤྲོས་ནས་སྡིག་སྒྲིབ་འཁྲུད་པའི་མོས་པ་སྤེལ་བའམ། རང་གི་སྤྱི་བོར་
བསྒོམ་པའི་རྡོར་སེམས་ཀྱི་སྦྱོར་མཚམས་བདུད་རྩི་སེམས་ཅན་མ་ལུས་པའི་སྤྱི་བོ་ནས་ཞུགས་པ་སོགས་གང་རུང་གི་གཞན་དོན་གྱི་དམིགས་པ་བྱ་བར་གསུང་རྒྱུན་ལས་འབྱུང་ལ། བདུད་རྩི་ཡང་
ཁམས་ཚད་ཤེས་ཆེ་ན་བསིལ་བ། གྲང་ཤས་ཆེ་ན་འོ་རྒྱུན་ཁོལ་མའམ། ཞུན་མར་ཁོལ་མ་ལྟར་དམིགས་པའང་བཞེད་དོ། །དེ་ཡང་རྒྱུ་ལམ་འབྲས་གསུམ་གྱི་རྡོར་སེམས་ཆོ་ག་གསུམ་གྱིས་
བསྐྱེད་པ་དེ་ཉིད་རྣམ་པ་རྡོ་རྗེ་སེམས་དཔའ་ལ་ངོ་བོ་བླ་མ། ཡི་གེ་བརྒྱ་པའི་བཟླས་བརྗོད་འདི་རྣམ་པ་ཡིག་བརྒྱ་ལ་ངོ་བོ་གསོལ་འདེབས། ྋ སྐུ་གསུང་ཐུགས་རྡོ་རྗེའི་བདུད་རྩི་འབབས་པ་ནི་རྣམ་པ་413

བདུད་རྩི་ལ་ངོ་བོ་བྱིན་རླབས་སུ་ཤེས་པ་ལུས་མེད་མཁའ་འགྲོའི་ཆོས་སྡེ་རྣམ་བཤད་ལས་འབྱུང་བ་ལྟར་ཡིན་ལ། འདི ཉིད་བླ་མ་རིགས་བདག་ཏུ་བྱས་ནས་སྒྲིབ་པ་སྦྱོང་བ་ཞེས་གསུངས་སོ།
ཡིག་བརྒྱ་ཅི་ཙམ་བཟླ་ཞེ་ན། བསྟན་བཅོས་སྙིང་པོ་རྒྱན་ལས། ཡི་གེ་བརྒྱ་པ་ཆོ་ག་བཞིན། །ཉི་ཤུ་རྩ་ནི་རེ་རེ་བཟླས། །ལྟུང་སོགས་བྱིན་གྱིས་བརླབ་འགྱུར་བས། །འཕེལ་བ་རུ་ནི་མི་འགྱུར་
ཞེས༑ །གྲུབ་པ་མཆོག་རྣམས་ཀྱིས་བཤད་པས། །ཐུན་མཚམས་སུ་ནི་སྤྱད་པར་བྱ། །འབུམ་ཕྲག་ཏུ་ནི་བཟླས་གྱུར་ན། །རྣམ་པར་དག་པའི་བདག་ཉིད་འགྱུར། །ཞེས་གསུངས་པ་འདི་ནི་ཐུན་
རེར་ཉེར་གཅིག་རེ་བཟླས་པས་ལྟུང་སོགས་བྱིན་གྱིས་རློབ་པས་འཕེལ་མི་ནུས་ལ། རྒྱུན་འཐུད་པའི་འབུམ་དུ་ལོངས་པས་ནི་རྣམ་པར་དག་པའི་བདག་ཉིད་དུ་འགྱུར་ཞེས་བསྟན་པས། དེང་སང་
ཐུན་བཞིར་ཉེར་གཅིག་ཏུ་བཟླས་པ་དང་། བསྙེན་ཚད་འབུམ་དུ་བྱེད་སྲོལ་ཀྱང་ལུང་འདིའི་དགོངས་པ་ཡིན་པས། འདི་སྐབས་ཀྱང་ཉེར་གཅིག་རེ་བཟླ་ཞིང་། ཡིག་དྲུག་བརྒྱ་རྩ་སོགས་སྐབས་
དང་སྦྱར། དེ་ནས་མགོན་པོ་བདག་ནི་མི་ཤེས་རྨོངས་པ་ཡིས། །སོགས་དང་། སྐུ་གསུང་ཐུགས་རྩ་བ་དང་སོགས་ནས། བྱང་ཞིང་དག་པར་མཛད་དུ་གསོལ། བར་གྱི་གདུང་ཤུགས་དྲག་

།པོས་གནོང་འགྱོད་དང་བཅས་ཏེ་བཤགས་པ་ཡིན་ལ། ཡིག་བརྒྱའི་སྒོམ་བཟླས་འདི་ལ་སྟོབས་བཞི་ཚང་སྟེ། རྟེན་གྱི་སྟོབས་ལ་གཉིས་ལས། བཤགས་ཡུལ་གྱི་༄༅།
རྟེན་བླ་མ་རྡོ་རྗེ་སེམས་དཔའ། རང་རྒྱུད་ཀྱི་རྟེན་སྐྱབས་སུ་འགྲོ་བ་དང་སེམས་བསྐྱེད་པ་ཡིན་ལ། བདག་གཞན་གྱི་སྡིག་སྒྲིབ་དག་པར་གསོལ་བ་འདེབས་པ་དང་། སྔགས་དོན་བསམ་པ་ལའང་
ཚང་༑ གཉེན་པོ་ཀུན་ཏུ་སྤྱོད་པའི་སྟོབས་ནི་ལྷ་བསྒོམས་ཤིང་སྔགས་བཟླ་བ་དང་། སྡིག་སྒྲིབ་བཀྲུ་བའི་དམིགས་པ་རྣམས་ཡིན། སུན་འབྱིན་པའི་སྟོབས་ནི། ཉེས་བྱས་ལ་དུག་འཐུང་བ་ལྟ་
བུའི་འགྱོད་པ་དྲག་པོ་དང་། སོར་ཆུད་པའམ་སླར་ལྡོག་པའི་སྟོབས་ནི། ཕྱིན་ཆད་སྲོག་ལ་བབས་ཀྱང་མི་བགྱིད་ཅེས་སྡོམ་པའི་སེམས་ཡིན་པས་གནོང་འགྱོད་མེད་ན་བཤགས་པའི་བློ་མི་སྐྱེ་
ལ༑ འགྱོད་པ་གཤའ་མ་ཞིག་སྐྱེས་ཕྱིན་ཆད་སྡོམ་སེམས་ཤུགས་ལ་འབྱུང་བ་ཉིད་ཡིན་ཞིང༌། མཇུག་ཏུ་ཚིགས་བཅད་ལྷག་གི་བཤགས་པ་དེ་ལའང་ཚང་སྟེ། བདག་ནི་མི་ཤེས་རྨོངས་པ་
སྟེ༑ །དམ་ཚིག་ལས་ནི་འགལ་ཞིང་ཉམས། །ཞེས་པས་མཐོལ་བ་དང༌། ྋ བླ་མ་མགོན་པོས་སྐྱབས་མཛོད་ཅིག །ཅེས་པས་བཤགས་པ་ཡིན་ནོ། །སུན་འབྱིན་པ་དངོས་དང༌། སླར་ལྡོག་པ་415

ཤུགས་ལ་ཚང་ཞིང་སྐྱབས་མཛོད་ཅིག །ཅེས་པས་ཀྱང༌། ད་ཕྱིན་ཆད་མི་བགྱིད་པས་རྗེས་སུ་བཟུང་དུ་གསོལ། ཞེས་པར་འགྲོ་བས་སོར་ཆུད་པའི་སྟོབས་སོ། །དེ་ལྟར་གསོལ་བ་བཏབ་པས་
རྡོ་རྗེ་སེམས་དཔའི་ཞལ་ནས་རིགས་ཀྱི་བུ་ཁྱོད་ཀྱི་ཉེས་ལྟུང་ཐམས་ཅད་དག་པ་ཡིན་ནོ། །ཞེས་གནང་བ་སྦྱིན་ནས་རང་ལ་གཉིས་སུ་མེད་པར་ཐིམ་པས་དོན་དམ་གྱི་རྡོ་རྗེ་སེམས་དཔའ་རང་རིག་པའི་
མིག་གིས་མཐོང་བ་ལ་མཉམ་པར་བཞག་པ་སྟེ། དེ་ཡང་སེམས་ཀྱི་གཤིས། ཟབ་པའི་ཆ་ནི་སེམས་དཔའ། མདངས་གསལ་བའི་ཆ་ནི་རྡོ་རྗེ། དེ་གཉིས་རྣམ་དབྱེར་མེད་པ་ནི་དཔལ་མཆོག་
དང་པོའི་སྐྱེས་བུའོ། །དེ་ལྟར་བཤགས་བྱ་བཤགས་བྱེད་བཤགས་ཡུལ་འཁོར་གསུམ་མི་དམིགས་པའི་ངང་ལ་མཉམ་པར་འཇོག་པ་ནི་སྡིག་སྒྲིབ་སྦྱོང་བའི་མཆོག་ཡིན་ཏེ། ཕྱོགས་བཅུ་རྒྱས་པའི་
མདོ་ལས། གང་ཞིག་འགྱོད་ཚངས་བྱེད་འདོད་ན། །དྲང་པོར་འདུག་ལ་ཡང་དག་ལྟོས། །ཡང་དག་ཉིད་ལ་ཡང་དག་བལྟ། །ཡང་དག་མཐོང་ན་རྣམ་པར་གྲོལ། །ཞེས་གསུངས། འདི་ནི་
དེ་ཁོ་ན་ཉིད་ཀྱི་རྡོར་སེམས་དོན་དམ་པའི་ལྷ་ཡེ་ཤེས་ཀྱི་རྣལ་འབྱོར་རོ། །དེ་བས་ན་རྡོར་སེམས་སྒོམ་བཟླས་ཀྱི་ཚུལ་འདི་ནི་རྣལ་འབྱོར་བཞི་ལྡན་ཏུ་རིགས་པར་བྱའོ། །ཡང་ན་སྒོམ་བཟླས་ཀྱི་ཚུལ་

༄༅། །ཁྲིད་ཡིག་འདི་ཉིད་དངོས་བསྟན་ལྟར་ཉམས་སུ་ལེན་པར་བཞེད་ཚེ། གོང་སྨོས་ཀྱི་དབྱེ་བ་རྣམས་ཕྱེད་པར་བྱས་ལ་ངག་འདོན་འདིར་གསུངས་པ་ལྟར་བྱེད་ཅིང༌། གོ་
དོན་དང་བཀྲུ་སྦྱང་གི་དམིགས་པ་རྣམས་ནི་ཚུལ་གཉིས་ཀ་འདྲ་བས་དེ་ལྟར་ཉམས་སུ་བླང་ངོ་། །འདི་ཡན་གྱི་སྲུང་འཁོར་སྐྱབས་སེམས་རྡོར་སེམས་སྒོམ་བཟླས་རྣམས་ནི་བསྙེན་ཚུལ་གསུམ་དང་
ཕྲིན་ལས་བཞི་སྒྲུབ་བཅས་ཀྱི་སྔོན་དུ་འགྲོ་དགོས་ཤིང༌། སྐྱབས་སུ་འགྲོ་བ་སོ་ཐར། སེམས་བསྐྱེད་བྱང་སྡོམ། རྡོར་བཟླས་སྔགས་སྡོམ་སྟེ་སྡོམ་གསུམ་གྱི་སྙིང་པོར་དྲིལ་བའི་ཉམས་ལེན་དུ་
ངེས་པས་དེ་དག་གི་ཡོན་ཏན་གོང་འཕེལ་དུ་འགྱུར་བ་དང་ཉམས་པ་སོར་ཆུད་པའི་དགོས་གནད་ཆེའོ། །སོ་སོའི་གོ་དོན་རྣམ་གཞག་དང་ཕན་ཡོན་བསླབ་བྱ་རྣམས་ཤེས་པར་འདོད་ན་ཕྱག་ཆེན་སྔོན་
འགྲོའི་ཁྲིད་ཡིག་རྣམས་ལས་ཞིབ་ཏུ་ངེས་པར་བྱ་བ་ལས་འདིར་ཡི་གེ་མང་དུ་དོགས་པས་མ་བྲིས་སོ། །དེས་སྔོན་འགྲོ་རྣམས་སོང་ཟིན་ནས། ༈ །ཕྱི་སྒྲབ་དངོས་ལ་འཇུག་པར་བྱ་བ་ནི། ཕྱི་
སྒྲུབ་འདི་ཉིད་མདོ་ལུགས་དང་གཙོ་བོར་བསྟུན་པར་བཞེད་པ་སྟེ། བླ་མ་ཚོགས་ཞིང་དུ་བྱས་ནས་མཎྜལ་འབུལ་བ་ཞེས་པའི་དོན་དུ་འདུག །དེ་ཡང་ཁྲིད་དཔེར། ཚོགས་ཀྱི་ཞིང་སྐྱབས་ཡུལ་དུ་

སྨོས་པ་སླར་གསལ་བཏབ་ནས་ཞེས་པས། སླར་སྐྱབས་འགྲོའི་སྐབས་ལྟར། རང་གི་མདུན་གྱི་ནམ་མཁར་བཾ་ལས་གངས་ཅན་གྱི་མཚོ་ནས། སྣང་བ་གང་བར་གྱུར། བར་དུ་བརྗོད་ནས་
སྐྱབས་ཡུལ་སྔར་བཞིན་གསལ་ལེགས་པར་བཏབ། དེ་ནས་ཕྱག་འཚལ་བ་ལ། རང་གི་ལུས་ཞིང་ཇི་སྙེད་པ་སོགས་ཀྱི་དོན་ནི་ཐེག་ཆེན་པ་ཐབས་ལ་མཁས་པའི་བསམ་པ་སྦྱོང་བའི་གནད་
ཀྱིས༑ ཕྱག་འཚལ་བ་པོ་རང་གཅིག་པུ་ལས་མེད་ཀྱང་མོས་པས་འདི་ལྟར་དམིགས་ཏེ། ཞིང་ཇི་སྙེད་པ་ཞེས་པ་ནི། གྲངས་ལས་འདས་པའི་ཞིང་ཁམས་ཀྱི་མིང་ཡིན་ལ། དེ་རེ་རེའི་རྡུལ་ཕྲན་
གྱི་གྲངས་ཀྱང་བློས་མི་འཁྱུད་ན་ཞིང་ཁམས་ཇི་སྙེད་པའི་རྡུལ་གྱི་གྲངས་སུ་ཞིག་གིས་བགྲང་བར་ནུས། དེ་བས་ན་བློས་མི་འཁྱུད་པའི་གྲངས་ལས་འདས་པའི་ལུས་རབ་ཏུ་བྱུང་བའི་ཆ་ལུགས་གཞོན་
ཤ་ཅན་རེ་རེ་ལའང་ཕྱག་འཚལ་བའི་མགོ་དུ་མ་མགོ་རེ་རེའི་ཁ་ནང་དུའང་གསོལ་བ་འདེབས་པའི་ལྕེ་དུ་མ་ཡོད་པར་བསམས་ཏེ་ལུས་ཅི་ཙམ་སྤྲུལ་པའི་གྲངས་ཀྱིས་ཕན་ཡོན་ཀྱང་འགྱུར་ཚད་བགྲང་
གིས་མི་ལངས་པའི་བློ་སྟོབས་བསྐྱེད་པར་བྱའོ། །ཞར་བྱུང་དུ་ནམ་མཁས་གར་ཁྱབ་སེམས་ཅན་ཀྱིས་ཁྱབ་སེམས་ཅན་ཐམས་ཅད་སྐྱེ་བ་དུ་མ་ནས་ཕ་མར་མ་གྱུར་པ་གཅིག་ཀྱང་མེད་ལ། སེམས་

༄༅། །ཅན་གཅིག་གིས་རང་གི་མ་བྱས་པའི་གྲངས་ཀྱང་བགྲང་དུ་མེད་ལ། འཕགས་པ་ཀླུ་སྒྲུབ་ཀྱིས། མ་ཡིས་ཐུག་མཐའ་རྒྱ་ཤུག་ཚིག་གུ་ཙམ། །རིལ་བུར་བྱས་ཀྱང་ས་
ཡིས་ལངས་མི་འགྱུར། །ཞེས་གསུངས་པ་ལྟར་ཡིན། དེ་ལྟ་བུའི་ཕ་མ་སེམས་ཅན་ཐམས་ཅད་སྡུག་བསྔལ་གྱི་རང་བཞིན་འདི་རྣམས་སྙིང་རེ་རྗེ་སྙམ་པའི་སྙིང་རྗེ་ཆེན་པོས་ཀུན་ནས་བསླངས་
ཏེ༑ འདི་རྣམས་འཇིགས་རུང་འཁོར་བའི་སྡུག་བསྔལ་ལས་བསྐྱབ་ཏུ་གསོལ་སྙམ་པས། བདག་དང་སེམས་ཅན་ཐམས་ཅད་འཁོར་བ་ལས་སྒྲོལ་ཞིག་བླ་མ་བླ་མ་ཞེས་གདུང་ཤུགས་དྲག་པོའི་སྒོ་
ནས༑ རང་གི་མཐའ་བསྐོར་དུ། གཡས་སུ་ཚེ་འདིའི་ཕ། གཡོན་དུ་མ། མདུན་དུ་ངན་སོང་གསུམ། རྒྱབ་ཏུ་མཐོ་རིས་གསུམ་སྟེ། རིགས་དྲུག་གི་སེམས་ཅན་ཐམས་ཅད་ས་ཆེན་པོའི་
དྲེག་པ་ལྟར་གང་བར་བསམས་ནས། རང་གིས་བྱང་དྲངས་ཏེ་ཐམས་ཅད་ཀྱང་ལུས་གུས་པས་ཐལ་མོ་སྦྱར། ངག་གུས་པས་སྐྱབས་འགྲོའི་ཚིག་འུར་དིར་དིར་འདོན། ཡིད་གུས་པས་དུས་འདི་
ནས་བྱང་ཆུབ་སྙིང་པོ་ལ་མཆིས་ཀྱི་བར་དུ། རེ་ས་ལྟོས་ས་སྐྱབས་གནས་དམ་པ་ཁྱེད་རྣམས་མ་གཏོགས་གཞན་མེད་སྙམ་དུ་བློ་སྙིང་བྲང་གསུམ་དཀོན་མཆོག་ལ་ལིང་གིས་བཀལ་ཏེ་མོས་གུས་

གདུང་ཤུགས་དྲག་པོས་སྐྱབས་འགྲོ་བྱེད་པར་བསམ་པ་འདིས་ནི་ཐེག་པ་ཆེན་པོའི་སྐྱབས་འགྲོའི་ཁྱད་པར་ཐོན་པ་ཡིན། དེ་ནས་ངག་ཏུ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་
མ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆིའོ། །ཞེས་སོགས། མ་ནམ་བཞི་སྐོར་བརྗོད་པའི་དོན་ནི། བླ་མ་ཞེས་པ་ནི། མཆོག་ཏུ་གྱུར་ལ་གོང་ན་མེད་པའི་དོན། སངས་རྒྱས་ནི། མ་
རིག་གཉིད་ལས་སངས་ཕྱིར་དང༌། །ཤེས་བྱ་ལ་ཡང་བློ་རྒྱས་ཕྱིར། །སངས་རྒྱས་པདྨ་ལྟར་སངས་རྒྱས། །ཞེས་པ་བཞིན་ནོ། །སྐུ་བཞི་ཡང༌། འགྲོ་བའི་མགོན་པོ་གཙང་པའི་གསུང་
ལས༑ རྗེ་མ་ལུས་ཀུན་ཁྱབ་སྒྲིབ་གཉིས་དག་པ་ཡི། །བླ་མ་སངས་རྒྱས་ཆོས་ཀྱི་སྐུ་ལ། ཞེས་དང༌། མ་འགགས་ཀུན་ཁྱབ་སྐུ་ལ་ཞིང་ཁམས་སྣང་། །དུས་གསུམ་རྒྱལ་བའི་སྤྲིན་ཚོགས་
འཁྲིགས་པ་ཡི། །བླ་མ་ལོངས་སྤྱོད་རྫོགས་པའི་སྐུ་ལ། ཞེས་དང་། དམིགས་མེད་ཐུགས་རྗེས་གང་འདུལ་སྐུར་སྟོན་པ། །འགྲོ་བ་མ་ལུས་སྨིན་པར་མཛད་པ་ཡི། །བླ་མ་ཐུགས་རྗེ་སྤྲུལ་པའི་
སྐུ༑ ཞེས་གསུངས་པ་དང་། ཟག་མེད་ཁྱབ་གདལ་སྐྱེ་མེད་ཆོས་ཀྱི་སྐུ། །སྣང་སྟོང་ཟུང་འཇུག་འགགས་མེད་ལོངས་སྤྱོད་རྫོགས། །གང་འདུལ་དེར་སྟོན་ཀུན་ཁྱབ་སྤྲུལ་པའི་སྐུ། །རྗེ་སྐུ་

༄༅། །གསུམ་བདག་ཉིད། ཅེས་གསུངས་ཤིང་། འདིའི་ལོངས་སྐུ་ནི་མཚན་དཔེས་བརྒྱན་པ་ཉིད་དང་། བླ་མ་སངས་རྒྱས་རིན་པོ་ཆེ། ཞེས་མོས་པ་ནི་ངོ་བོ་ཉིད་སྐུ་ཡིན་
ལ་དེ་ནི་སྐུ་གསུམ་དབྱེར་མི་ཕྱེད་པ་ཉིད་དུ་ཤེས་པར་བྱའོ། །དེ་ལྟར་གོ་དོན་འཕྲོད་པས། ྋམ་ནམ་མཁའ་དང་མཉམ་པའི་སེམས་ཅན་ཐམས་ཅད། ཅེས་པའི་སྐབས་སུ་ཕྱོགས་དང་རིས་སུ་མ་
བཅད་པའྀ་སེམས་ཅན་ཐམས་ཅད་དམིགས་ཡུལ་དུ་བྱས། བླ་མ་སངས་རྒྱས་ཆོས་ཀྱི་སྐ་ལ། ཞེས་པའི་སྐབས་སུ་སྐྱབས་ཡུལ་གཙོ་བོ་བླ་མའི་ཡོན་ཏན་དྲན་པས་དད་པ་བསྐྱེད། དེས་གཞན་
གསུམ་ལའང་རིགས་འདྲེའོ། །སྐྱབས་སུ་མཆིའོ། ཞེས་པས་ཕྱག་ཡུལ་གྱི་ཐུགས་རྗེ་བསྐལ་བར་བསམས་ལ། ཕར་ཐིམ་འགྲོ་བ་ལྟ་བུ་ཚུར་འབྲལ་མི་ཕོད་པ་ལྟ་བུའི་རྩེ་གཅིག་གདུང་
བས༑ གནས་ལྔ་ས་ལ་གཏུག་པས་ཕྱག་འཚལ་ཏེ། ཆོས་སྐུ་ལ་ཕྱག་བརྒྱ། ལོངས་སྐུ་ལ་ཉིས་བརྒྱ། སྤྲུལ་སྐུ་ལ་སུམ་བརྒྱ། སངས་རྒྱས་རིན་པོ་ཆེ་ལ་བཞི་བརྒྱ་སྟེ་ཐུན་རེ་ལ་སྟོང་ཕྲག་རེ་
ངེས་ཅན་འགྲོ་ངེས་སུ་བྱའོ། །དེ་ལྟར་ཕྱག་བྱས་པའི་ཕན་ཡོན་ནི། དམ་པའི་ཆོས་པདྨ་དཀར་པོ་ལས། མཆོད་རྟེན་དེ་ལ་གང་གིས་ཐལ་མོ་སྦྱར། །ཡོངས་སུ་ཚང་བའམ་ཐལ་མོ་ཡ་གཅིག་421

གམ༑ །ཡང་ན་མགོ་བོས་སྐད་ཅིག་བཏུད་པ་དང༌། །དེ་བཞིན་ལན་གཅིག་ལུས་ཀྱང་བཏུད་པ་དང༌། །གང་གིས་རིང་བསྲེལ་གནས་པ་དེ་དག་ལ། །གཡེང་བའི་སེམས་ཀྱིས་སངས་རྒྱས་ཕྱག
འཚལ་ཞེས། །ཚིག་གི་ཕྱག་འཚལ་བརྗོད་པར་བྱས་པ་ཡང༌། །དེ་དག་ཀུན་གྱི་བྱང་ཆུབ་མཆོག་འདི་ཐོབ། །ཅེས་ཕྱག་འཚལ་བའི་སྟངས་ཀ་བྱེད་པ་སོགས་ཀྱི་ཕན་ཡོན་དེ་ལྟར་གསུངས་
ན༑ མཚན་ཉིད་ཚང་བའི་ཕྱག་བྱེད་པ་ལ་སྨོས་ཅི་དགོས་སོ། །གཞན་ཡང་ཕྱག་བྱས་པ་ཁོ་ནས་རྩ་མདུད་ཐམས་ཅད་གྲོལ་ཏེ་དག་པ་ཡེ་ཤེས་ཀྱི་སྐུར་རྫོགས་པ་དང་། དེ་ལྟའི་རྟེན་འབྲེལ་དུ་འགྱུར་
བ་སོགས་རྗེ་བཙུན་གོང་མ་རྣམས་ཀྱི་གསུང་ལས་འབྱུང་ངོ་། །དེ་ནས་རྒྱལ་བ་ཀུན་དངོས་ཞེས་སོགས་ཤྭ་ལོ་ཀ་གཅིག་པོ་ལན་གསུམ་ལ་ཕྱག་གསུམ་འཚལ་ཏེ། དེའི་དོན་རྒྱལ་བའམ་སངས་རྒྱས་
ཐམས་ཅད་འདུས་པའི་སྤྱི་གཟུགས་ཀྱི་བླ་མ་དེ་ལ། ྋལུས་གུས་པའི་གནས་ལྔ་ས་ལ་གཏུག་པའི་ཕྱག །ངག་གི་གསོལ་འདེབས། ཡིད་ཀྱི་གདུང་ཤུགས་དང་ཐབས་མཁས་པའི་འདུན་པས་སྙིམ་
པ་སྟེ་ཐལ་མོ་སྦྱར་ཏེ་དྭངས་པའི་སྒོ་ནས་རབ་ཏུ་བཏུད་དེ་ཕྱག་འཚལ་ལོ། །ཞེས་པའོ། །དེ་ནས་གདན་ལ་བསྡད་ནས་མཆོད་པ་སོགས་ཡན་ལག་བདུན་པའི་འཕྲོས་རྣམས་བྱ་བའི་ཐོག་མར་མཆོད་པ་

༄༅། །རྒྱས་བསྡུས་གཉིས་ཀྱི་དང་པོ་བླ་མའི་མཎྜལ་འབུལ་བ་ནི། ནམ་མཁའི་དབྱིངས་རྣམས་ཀུན་ནས་གང་བའི་ནས། །དཔལ་ལྡན་བླ་མར་དད་པས་འབུལ་བར་
1/1/01
བགྱི༑ ཞེས་བརྗོད། གོ་དོན་ནི། ཞིང་ཁམས་རྒྱ་མཚོའི་མཆོད་སྤྲིན་ཡིན་པས། གོ་མྱོང་རྟོགས་གསུམ་ཡོད་པ་ཞིག་གིས་མ་གཏོགས་གཞན་གྱིས་གོ་ཡུལ་ཙམ་ལས་མི་ཡོངས་ཀྱང་། དོན་
མདོར་བསྡུས་འདི་བཞིན་ཡིན་གསུངས། དཔེར་ན་ཐུབ་པ་གངས་ཅན་མཚོའི་ཕྱག་གི་ལྷུང་བཟེད་ཀྱི་ནང་དུ་སྤོསཆུའི་རྒྱ་མཚོ་དང་། དེའི་དབུས་སུ་པདྨའི་སྡོང་པོ་མེ་ཏོག་ཉི་ཤུ་རྩ་ལྔ་བརྩེགས་མར་
ཡོད་པ། མེ་ཏོག་རེ་རེའི་ནང་དུ་ཡང་སངས་རྒྱས་ཀྱི་ཞིང་ཁམས་རེ་རེ་ཡོད་པ་ལྟར། འདིར་ཡང་སྤོས་ཀྱི་ཆུ་གཏེར་མུ་མཐའ་མེད་པས་ནམ་མཁའི་ཚད་དང་མཉམ་པ་དེ་ཡང་ཡན་ལག་བརྒྱད་དང་
ལྡན་པ་དཀར་ཞིང་དྭངས་པའི་ནང་འདོད་དགུའི་དཔལ་ཐམས་ཅད་འབྱུང་བའི་རིན་པོ་ཆེའི་པད་སྡོང་དཔག་ཏུ་མེད་པ་ཡོད་པ། ཡལ་ག་ལོ་མ་མེ་ཏོག་རྒྱས་པས་རྒྱ་མཚོའི་ཞེང་ཁེབ་པ། རིན་པོ་ཆེ་
ལས་གྲུབ་པའི་མེ་ཏོག་རྒྱ་ཆེ་གྲངས་མང་བསམ་གྱིས་མི་ཁྱབ་པ་ཡོད་པའི་ཟེའུ་འབྲུ་ནོར་བུ་ལས་གྲུབ་པ། དགོས་འདོད་ཐམས་ཅད་ཆར་བཞིན་འབེབས་པ། རིན་པོ་ཆེ་ལས་འོད་འབྱིན་པས་ཞིང་

ཁམས་ཀུན་ཁྱབ་པ། ནོར་བུའི་སྙིང་པོ་ཅན་གྱི་མེ་ཏོག་ཁོར་ཡུག་ཏུ་ཡོད་པའི་ནང་ན། ས་གཞི་ཐམས་ཅད་རིན་པོ་ཆེ་ལས་གྲུབ་པའི་ཞིང་གི་བཀོད་པ་ལེགས་པའི་ཕུལ་དུ་ཕྱིན་པ་དང༌། འཇིག་རྟེན
གྱི་ཁམས་རེ་རེའང་འདོད་པའི་ཡོན་ཏན་ངོ་མཚར་རྨད་དུ་བྱུང་བས་ཕྱུར་པོར་གང་བ། དེ་ལའང་དེ་འདྲ་བ་མཐའ་ཡས་པའི་སངས་རྒྱས་ཀྱི་ཞིང་གིས་བསྐོར་ཞིང་ཀུན་ཏུ་བཟང་པོའི་མཆོད་པའི་སྤྲིན་
ཕུང་ལྟར་མ་ཚང་བ་མེད་པའི་འདོད་པའི་ལོངས་སྤྱོད་སྣ་ཚོགས་པའི་རྒྱན་གྱིས་རྣམ་པར་བརྒྱན་པའི་རྡུལ་རེ་རེ་ལའང་རྒྱལ་བ་སྲས་བཅས་མཛད་པ་ཐམས་ཅད་ཅེས་དུ་མའི་སྣང་བ་ཅན་དང་། དེ་ཐམས་
ཅད་སེམས་ཉིད་དག་པ་གཅིག་གི་ཀློང་དུ་འདུ་ཡང་རྣམ་པའི་ཆར་སོ་སོར་མ་འདྲེས་པ།ཏིང་ངེ་འཛིན་གྱིས་རྒྱུན་ཆད་མེད་པར་མཆོད་སྤྲིན་ཏུ་བྱིན་གྱིས་བརླབས་ནས་བླ་མ་སྐུ་གསུམ་གྱི་དཀྱིལ་འཁོར་
ལ་མོས་བློས་འབུལ་བར་བྱའོ། །དེ་ལྟར་འདོན་བསྒོམ་ཡིད་དང་འབྲེལ་བར་མཎྜལ་འབུལ། མཆོད་པ་མདོར་བསྡུས་ནི། དངོས་སུ་འབྱོར་དང་ཡིད་ཀྱིས་སྤྲུལ། །སོགས་ཚིག་རྐང་བཞིའི་དོན་
ཡང་༑ ཕྱི་ནང་གསང་བ་དེ་ཁོ་ན་ཉིད་དུ་འདུས་ཏེ། དེ་ཡང་ཕྱི་མཆོད་ནི། ཆུ་བཞི། མེ་ཏོག་མ། །བདུག་སྤོས། མར་མེ་དྲི་ཆབ། ཞལ་ཟས་ཏེ་རྣམ་ལྔ་རོལ་མོ་དང་བཅས་པ། གཟུགས་༴

༄༅། །མཛེས་པ། སྒྲ་སྙན་པ། དྲི་ཞིམ་པ། རོ་མངར་བ། རེག་བྱ་འཇམ་པ་སྟེ་འདོད་ཡོན་ལྔ། བཀྲ་ཤིས་པའི་རྟགས་རྫས། རྒྱལ་སྲིད་སྣ་བདུན། ཉེ་བའི་རིན་ཆེན་
བདུན༑ གཞན་ཡང་འཁོར་འདས་ཀྱི་ཆོས་ཐམས་ཅད་རང་གི་གནས། ལུས་ལོངས་སྤྱོད་ཀུན་གཞིའི་དགེ་ཚོགས་རྒྱ་མཚོ་དང་བཅས་པ་ཐམས་ཅད་འཕགས་པ་ཀུན་ཏུ་བཟང་པོའི་ཞིང་ཁམས་ཀྱི་རྣམ་
པ་རྒྱ་ཆེ་བའི་མཆོད་རྫས་ཐམས་ཅད་རྫོགས་ལྡན་སྤྲིན་བཞིན་ཆར་དུ་བབས་པ་ཕྱི་མཆོད། མི། བ་ལང་། རྟ་ཁྱི། གླང་པོ་ཆེ་སྟེ་ཤ་ལྔའམ་ལྕགས་ཀྱུ་ལྔ། དྲི་ཆེན། དྲི་ཆུ། བྱང་སེམས་
11SHI.P
དཀར་དམར་ཀླད་པའམ་ཤ་ཆེན་གྱི་དྭངས་མ་སྟེ་བདུད་རྩི་ལྔའམ་སྒྲོན་མ་རྣམས་སྦྱངས་རྟོགས་སྦར་བས་བྱིན་གྱིས་བརླབས་ཏེ་འབུལ་བ་ནི། ནང་མཆོད་པི་ཝཾ་མ། གླིང་བུ་མ། རྫ་རྔ་མ། རྔ་
<ཟླུམ་མ། བཞད་མ། སྒེག་མ། གླུ་མ། གར་མ། མེ་ཏོག །བདུག་སྤོས་མ། སྣང་གསལ་མ། དྲི་ཆབ་མ། གཟུགས་མ། རོ་ལྡན་མ། རེག་བྱ་མ། ཆོས་དབྱིངས་རྡོ་རྗེ་མ་
K རིག་མ་བཅུ་དྲུག་པོ་རེ་རེ་ལའང་གྲངས་མེད་སྤྲུལ་པས་མཆོད་ཡུལ་བདེ་སྟོང་ཟུང་འཇུག་གི་སྙོམས་པར་འཇུག་པས་མཆོད་དེ་ལྷ་མོ་དེ་དག་ཐུགས་དགྱེས་པ་ཆེན་པོའི་དབྱིངས་དེར་ཐིམ་པར་

བསམ་པ་ནི་ངོ་བོ་འདོད་པ་ལྔའི་རྣམ་པ་ཐམས་ཅད་པའི་མཆོག་དང་ལྡན་པའི་རྡོ་རྗེ་སེམས་དཔའི་བུད་མེད་ཡིན་པས་དེ་ལ་འཁྱུད་པ། གསང་མཆོད། མཆོད་བྱ་མཆོད་བྱེད་མཆོད་ཡུལ་རྣམས་
དམིགས་མེད་རང་རིག་བདེ་བ་ཆེན་པོ་འཁོར་གསུམ་ཡོངས་དག་གི་རང་རིག་ཡེ་ཤེས་ཀྱི་སྤྱོད་ཡུལ་དུ་སྣང་བ་དེ་ཁོ་ན་ཉིད་ཀྱི་མཆོད་སྤྲིན་རྒྱ་མཚོའི་ཚོགས་ཐམས་ཅད་དངོས་སུ་འབྱོར་པ་དང་ཡིད་ཀྱིས་
སྤྲུལ་ཏེ་རྣམ་ཀུན་དུས་རྒྱུན་ཆད་མེད་པར་འབུལ་བར་བགྱིའོ། །ཞེས་པའི་དོན་ཏེ་འདོན་བསྦོམ་ཡིད་དང་འདྲེ་བར་བྱ། བཤགས་པ་ནི། ཐོག་མེད་དུས་ནས་བསགས་པ་ཡི། །སོགས་ཤྭ་ལོ་ཀ་
གཅིག་གི་དོན། ཚེ་རབས་ཐོག་མ་མེད་པ་ནས་བསགས་པའི་སྡིག་ལྟུང་དཔག་མེད་ཡོད་པ་རྣམས། རྟེན་གྱི་སྟོབས། རྣམ་པར་སུན་འབྱིན་པའི་སྟོབས། གཉེན་པོ་ཀུན་ཏུ་སྤྱོད་པའི་
སྟོབས༑ ཕྱིན་ཆད་མི་བགྱིད་པའི་སྡོམ་སེམས་བརྟན་པོས་ཉེས་པ་ལས་སླར་ལྡོག་པའི་སྟོབས་ཏེ་སྟོབས་བཞིས་ཟིན་པའི་སྒོ་ནས་སྐྱབས་ཡུལ་རྣམས་ཀྱི་སྤྱན་སྔར་འགྱོད་སེམས་དྲག་པོས་བཤགས་
སོ༑ །ཞེས་པ་སྟེ། དེའི་ཐུན་མོང་ཞེས་པ་ནི། སངས་རྒྱས་ཀྱི་བསྟན་པའི་སྒོར་ཞུགས་པ་དང་། མ་ཞུགས་པ་ཀུན་ལ་སྡིག་པར་འགྱུར་བ་དག་སྟེ། མཚམས་མེད་ལྔ་དང་མི་དགེ་བཅུས་བསྡུས་

༄༅། །པའི་ཉེས་པའོ། །ཁྱད་པར་ཞེས་པ་ནི། སྡོམ་པ་གསུམ་གྱི་བཅས་མཚམས་ལས་འདས་པའི་ཉེས་པའོ། །དེའི་སྔ་མ་རང་བཞིན་གྱི་ཁ་ན་མ་ཐོ་བ་དང༌། ཕྱི་མ་ལ་
བཅས་པའི་ཁ་ན་མ་ཐོ་བ་ཟེར་ཞིང༌། སྔ་མ་ལ་སྡིག་པ་དང་། ཕྱི་མ་ལ་ལྟུང་བ་ཞེས་ཀྱང་ཟེར་རོ། །རྗེས་སུ་ཡི་རང་ལ། ནམ་མཁའི་མཐར་ཐུག་ཕྱོགས་ཀུན་ཏུ། །སོགས་ཤྭ་ལོ་ཀ་གཅིག་
སྟེ༑ ཕྱོགས་བཅུ་དང་འདས་མ་འོངས་ད་ལྟ་དུས་གསུམ་གྱི་སངས་རྒྱས་རྣམས་དང་། དེའི་སྲས་བྱང་སེམས་རྣམས་ཀྱི་མཛད་ཕྲིན་ནི། འགྲོ་བ་ཀུན་ལ་ཕན་པ་འབའ་ཞིག་ཡིན་པས། དེ་དག་ལ་
དགའ་བའི་སེམས་ཀྱིས་རྗེས་སུ་ཡི་རང་བའོ། །ཞོར་ལ་ཉན་རང་དང་སོ་སྐྱེའི་དགེ་རྩ་ཡང་བསྡུས་སོ། །ཆོས་འཁོར་བསྐོར་བསྐལ་ནི། སྣ་ཚོགས་ཚུལ་གྱི་གདུལ་བྱ་ལ། །སོགས་ཤྭ་ལོ་ཀའི་
དོན༑ ཆོས་ཀྱི་འཁོར་ལོའི་གདུལ་བྱ་ནི། དམན་པ་ལ་མོས་པ་དང༌། རྒྱ་ཆེ་བ་ལ་མོས་པ་དང༌། ཟབ་མོ་ལ་མོས་པ་སྟེ་མང་དུ་ཡོད་པས་སྣ་ཚོགས་ཞེས་འབྱུང་ལ། སངས་རྒྱས་ཀྱི་ཆོས་ཐམས་
ཅད་གདུལ་བྱའི་ཁམས་དང་དབང་པོ་དང་བསམ་པ་དང་མོས་པའི་བྱེ་བྲག་སོ་སོ་དང་འཚམས་པར་གསུངས་པ་ཁོ་ན་ཡིན་པས་ན། ཟབ་པ་དང་ནི་རྒྱ་ཆེ་བའི། །ཞེས་སྨོས་ཏེ། དམན་པ་ལ་མོས་པ་

ལ་ཉན་རང་གི་ཐེག་པ། རྒྱ་ཆེར་མོས་ངོར་ས་དང་ཕ་རོལ་ཏུ་ཕྱིན་པའི་ཐེག་པ་སྟེ་རྒྱའི་ཐེག་ཆེན། ཟབ་མོར་མོས་པ་ལ་རྡོ་རྗེ་ཐེག་པའི་འབྲས་བུའི་ཐེག་ཆེན་སོགས་གང་ལ་གང་འོས་སུ་སྟོན་གྱི། གྱ་
ཚོམས་སུ་བསྟན་པས་སྨན་ཡོན་དུ་མི་འགྱུར་བས། དེ་ལྟ་བུའི་ཆོས་ཀྱི་འཁོར་ལྀ་རྒྱུན་དུ་བསྐོར་བར་གསོལ་བའོ། །མི་འདའ་བར་གསོལ་བ་ནི། སྐུ་གསུང་ཐུགས་ཀྱི་འཕྲིན་ལས་ནི། སོགས་
ཤྭ་ལོ་ཀའི་དོན། དེ་བཞིན་གཤེགས་པའི་སྐུ་གསུང་ཐུགས་གསང་བ་བསམ་གྱིས་མི་ཁྱབ་པའི་ཕྲིན་ལས་ནམ་ཡང་འགོགས་པ་མེད་མོད། གཞན་སྣང་ཙམ་དུའང་འཁོར་བའི་འཁོར་ལོ་འདི་ཉིད་མ་
ཟད་ཀྱི་བར་དུ་མྱ་ངན་ལས་མི་འདའ་བར་བཞུགས་སུ་གསོལ། ཞེས་པའོ། །བསྔོ་བ་ནི། བདག་གཞན་ཀུན་གྱིས་བསགས་པ་ཡི། །སོགས་ཚིགས་བཅད་ཀྱི་དོན། བདག་དང་གཞན་ཐམས་
ཅད་ཀྱིས་དུས་གསུམ་དུ་བསགས་པའི་ཚོགས་གཉིས་ཀྱིས་བསྡུས་པའི་དགེ་ཚོགས་ཀུན་བསྔོ་རྒྱུ་སེམས་ཅན་ཐམས་ཅད་ཀྱི་དོན་དུ་བསྔོ་བ་བསྔོ་ཡུལ་དེ་ཡང་བྱང་ཆུབ་སྙིང་པོ་སྟེ་སངས་རྒྱས་ཀྱི་ས་འབའ་
ཞིག་ཏུ་བསྔོ་བ་སྟེ་གནས་སྐབས་ཀྱི་ཐབས་མཁས། དོན་དམ་པར་འཁོར་གསུམ་མི་དམིགས་པའི་ཀློང་དུ་མཉམ་པར་འཇོག་པ་ནི་བསྔོ་བའི་དམ་པའོ། །དེ་ལྟར་ཡན་ལག་བདུན་པ་རྒྱུད་དང་འདྲེ་བར་

༄༅། །བྱས་ནས། མཐར་ཚོགས་ཞིང་རྟེན་བརྟེན་པར་བཅས་པ་ཀུན་མཐའ་ནས་རིམ་པས་འདུས་ཏེ་བླ་མ་ཉིད་ལ་བསྟིམ་ནས་བླ་མ་རང་གི་སྤྱི་བོར་སྤྱན་དྲངས་ལ། མོས་གུས་
ཀྱི་གདུང་ཤུགས་དྲག་པོས་འགྲོ་བའི་མགོན་པོ་གཙང་པས་མཛད་པའི་སྐ་བཞིའི་གསོལ་འདེབས། རྗེ་མ་ལུས་ཀུན་ཁྱབ་སྒྲིབ་གཉིས་དག་པ་ཡི། །སོགས་ཀྱི་གསོལ་འདེབས་གདངས་དང་བཅས་ཏེ་
རྒྱུད་འཁུལ་ངེས་བྱ། དེ་ཡང་གདངས་ཤེས་ན་ཐོར་ཐུན་ལ། རྗེ་མ་ལུས་ཀུན་ཁྱབ། ཞོག་ཐུན་ལ་མ་འགགས་ཀུན་ཁྱབ། དགོངས་ཐུན་ལ་རྗེ་དམིགས་མེད་ཐུགས་རྗེ་སྲོད་ཐུན་ལ་རྗེ་ཟག་མེད་
ཁྱབ་གདལ་ཏེ་ཚན་པ་བཞིར་གདངས་རེ་མོས་སུ་མཛད་སྲོལ་སྣང་ངོ་། །གསོལ་འདེབས་ཀྱི་ཚིག་ཚང་མ་ཐུན་རེ་བཞིན་འདོན་དགོས་པ་ནི་གཞིར་བཅས། གསོལ་འདེབས་ཀྱི་ཚིག་དོན་མདོ་ཙམ་
ནི༑ ཆོས་སྐུའི་སྐབས། རྒྱལ་དབང་རྗེས། རྣམ་པ་ཐམས་ཅད་སྐྱེ་བ་མེད་པར་ཐུགས་སུ་ཆུད་པས་ཟག་པ་མེད་པའི་ཆོས་ཐམས་ཅད་ཁྱབ་པར་གདལ་བའི་བླ་མ་ཆོས་སྐུ། ཞེས་གསུངས་པའི་
མཚད་ཉིད་ཅན་ལ། བདག་སོགས་སེམས་ཅན་ཐམས་ཅད་ཀྱི་རྒྱུད་ལ་མཉམ་རྗེས་འདྲེས་པའི་རྟོགས་པ་བརྟན་པོ་འབྱུང་བ་དང་། དེ་ལས་རྒྱུན་ཆད་མེད་པའི་ཉམས་མྱོང་འཆར་བ་དང་། མཐར་

ཐུག་ཆོས་སྐུ་ཐོབ་པར་བྱིན་གྱིས་བརླབ་ཏུ་གསོལ། ཞེས་གསོལ་བ་འདེབས་པ་ཡིན་ལ། དེ་བཞིན་དུ་ལོངས་སྐུའི་སྐབས། རྒྱལ་དབང་རྗེས། འགགས་པ་མེད་པའི་རྩལ་ལས་ཏིང་ངེ་འཛིན་གྱི་
སྒོ་ཐམས་ཅད་རབ་ཏུ་འབྱེད་ཅིང་བརྟན་པ་དང་གཡོ་བའི་རྣམ་པར་འགྱུར་བ་ཇི་སྙེད་པ་ཐམས་ཅད་སྐུ་དང་ཞིང་ཁམས་ཚད་མེད་པར་སྣང་ཞིང་རྫོགས་པར་ལོངས་སྤྱོད་པས་ལོངས་སྐུ་དང༌། ཞེས་
གསུངས་པ་ལྟར། གསང་གསུམ་མི་ཟད་རྒྱན་གྱི་འཁོར་ལོའི་བདག་ཉིད་ཅན་ལ། རྩ་དག་པས་སྐ་མཚན་དང་དཔེ་བྱད་ཀྱི་བརྒྱན་པ་རླུང་དག་པས་གསུང་དབྱངས་ཡན་ལག་དྲུག་ཅུ་དང་ལྡན་
པ༑ ཐིག་ལེ་དག་པས་ཐུགས་ཇི་ལྟ་བ་དང་ཇི་སྙེད་པའི་མཁྱེན་པ་འགྲུབ་པར་གསོལ་བའོ། །སྤྲུལ་སྐུའི་སྐབས། རྒྱལ་དབང་རྗེས། རང་རང་གི་མོས་པ་རྣམ་པ་སྣ་ཚོགས་དང༌། སྐལ་པའི་ཆ
ཤས་ཇི་སྙེད་པར་གང་དང་གང་ཡིན་པ་དེ་དང་དེ་དག་འདུལ་བའི་རྣམ་པར་འཕྲུལ་པ་ཟད་མི་ཤེས་པ་ཡིད་བཞིན་གྱི་ནོར་བུ་དབང་གི་རྒྱལ་པོ་ལྟར་མངོན་པར་འདོད་པ་མཐའ་དག་མ་ཚང་བ་མེད་པར་
གདོད་མ་ནས་ལྷུན་གྱིས་གྲུབ་པ་དང་ཡང་དག་པར་གྲུབ་པ་དང༌། མཆོག་ཏུ་མངོན་པར་གྲུབ་པ་ཉིད་ཀྱིས་གོ་འཕང་དུ་འགོད་པ། ཞེས་གསུངས་པ་ལྟར་འདི་ལ་མཆོག་གི་སྤྲུལ་སྐུ། སྐྱེ་བ་སྤྲུལ་

༄༅། །སྐུ། བཟོ་སྤྲུལ་སྐུ་ཞེས་རྒྱུད་བླ་མར་བཤད་པ་བཞིན། ཆོས་རྗེས་ཀྱང༌། སྒྲུབ་ཐབས་ཐུགས་རྗེ་ཉི་རྒྱས་ལས་བསྟན་ཏོ། །དེའི་བྱེད་ལས་སེམས་ཅན་རེ་རེའི་མདུན་
དུ་སྤྲུལ་པ་རེ་རེ་སྣང་ནུས་པ་དང་། དེ་བསྟན་མ་ཐག་ཏུ་སེམས་ཅན་ཐམས་ཅད་འཚང་རྒྱ་བའི་སྐལ་བ་ཅན་དུ་བྱེད་ནུས་པ་གསོལ་བའོ། །ངོ་བོ་ཉིད་སྐུ་ནི། རྒྱལ་དབང་རྗེས། ཁྱོད་སྐུ་ཐོགས་
བཅས་ཐོགས་མེད་དང༌། །ཡེ་ཤེས་སྣང་བཅས་སྣང་མེད་དང༌། །གྲུབ་དང་མ་གྲུབ་པ་ཡི་སྒྲ། །ཇི་སྙེད་བརྗོད་ཀྱང་མི་འགལ་ཞིང་། །དེ་ཙམ་བརྗོད་ཀྱང་མི་ཟད་པ། །ཤེས་བརྗོད་ཡུལ་ལས་
ༀ འདས་གྱུར་ཀྱང༌། །བརྗོད་པ་ཀུན་གྱི་རྒྱུ་ཡི་གཙོ། །ཟབ་གསལ་གཉིས་སུ་མེད་པ་ཡི། །གསུང་ལས་ཆོས་ཀྱི་འཁོར་ལོ་བསྐོར། །བདག་གཞན་བདེ་སྡུག་འཁོར་འདས་དང༌། །རྟོགས་དང་མི་
རྟོག་ལ་སོགས་པ། །གཉིས་སུ་འཛིན་པར་སྒྲོ་བཏགས་ཀྱང༌། །སྒྲོ་འདོགས་བྲལ་བ་ཁྱེད་ཐུགས་ལ། །སུ་ཞིག་ཐ་སྙད་གདགས་པར་འདོད། །འགྲོ་བ་ཀུན་དང་ཁྱོད་ཀྱི་ཚུལ། །གདོད་ནས་
རང་བཞིན་གཅིག་པ་ལ། །གཅིག་པ་ཉིད་དུ་ཡོངས་མཁྱེན་པས། །ཁྱོད་ནི་བརྟན་གཡོ་ཀུན་གྱི་དཔལ། །ཞེས་གསུངས་པ་ལྟར། སྐུ་གསུམ་དབྱེར་མི་ཕྱེད་པའི་བདག་ཉིད་དེ་ལ། ཆོས་སྐུ་སྐྱེ་431

མེད་ཀྱི་དོན་རྟོགས་པ་དང༌། ལོངས་སྐུ་འགགས་མེད་ཀྱི་རྩལ་འབྱོངས་པ་དང༌། སྤྲུལ་སྐུ་འགྲོ་དོན་ཕྱོགས་མེད་དུ་སྒྲུབ་ནུས་པར་གསོལ་བ་འདེབས་པའོ། །དེ་ལྟར་གསོལ་བ་བཏབ་
ནས༑ དབང་བཞི་ལེན་པ་ནི། དཔལ་རྒྱལ་བའི་དབང་པོས་མཛད་པ་འདི་བྱ་སྟེ། ཚིག་དོན་བསྒོམ་བྱར་བསྟར་བ་ནི།ྋ བླ་མའི་དཔྲལ་བར་སྐྱ་རྡོ་རྗེའི་བྱིན་རླབས་ཀྱི་ངོ་བོ་ཨོཾ་ཡིག་དཀར་
པོ༑ མགྲིན་པར་གསུང་རྡོ་རྗེའི་བྱིན་རླབས་ཀྱི་ངོ་བོ་ཨཱཿ༔ ཡིག་དམར་པོ། ཐུགས་ཀར་ཐུགས་རྡོ་རྗེའི་བྱིན་རླབས་ཀྱི་ངོ་བོ་ཧཱུཾ་ཡིག་སྔོན་པོ། ལྟེ་བར་ཡེ་ཤེས་རྡོ་རྗེའི་བྱིན་རླབས་ཀྱི་ངོ་བོ་ཧོཿ ཡིག་ལྗང་
ཁ་རྣམས་གསལ་བཏབ་རང་གི་གནས་བཞིར་ཡང་ལུས་ངག་ཡིད་ཡེ་ཤེས་ཀྱི་རང་བཞིན་ཐིག་ལེ་དཀར་དམར་སྔོ་ལྗང་བཞིའ མ་ཡི་གེ་གསལ་ཏེ། ཨོཾ་ཨཱཿ ཧཱུྃཧོཿ མཚན་རྣམས་ཡོངས་རྫོགས་བླ་མའི་
སྐུ༑ །སོགས་ཤྭ་ལོ་ཀ་དང་པོའི་སྐབས། བླ་མའི་དཔྲལ་བའི་ཨོཾ་ལས་སྐུའི་བྱིན་རླབས་འོད་ཟེར་དཀར་པོ་ཟླ་བ་ཞུན་མ་ལྟ་བུ་སྐར་མདའི་ཚུལ་དུ་ཕྲེང་མ་ཆད་པ་བྱུང་སྟེ། བདག་ཉིད་ཀྱི་དཔྲལ་བའི་
སད་པའི་གནས་སྐབས་བསྐྱེད་པའི་ཐིག་ལེའམ་ཨོཾ་དཀར་པོ་ལ་ཐིམ་པས།ྋ ཐིག་ལེ་དེ་སྐུ་རྡོ་རྗེའི་ཐིག་ལེར་དག་པ་ན་དེའི་ནུས་པ་ལུས་སྤྱི་ལ་ཞུགས་པས། ལུས་ཀྱི་སྒྲིབ་པ་དང་སད་པའི་གནས་

༄༅། །སྐབས་བསྐྱེད་པའི་དྲི་མ་སྦྱངས་ཏེ། སྙིགས་མ་ཐམས་ཅད་དྭངས་མར་གནས་གྱུར་པས་ཟག་བཅས་ཀྱི་ཕུང་པོས་ཟག་མེད་ཡེ་ཤེས་ཀྱི་ལུས་ལ་བསྒྲིབས་པའི་ཆ་ལས་རྣམ་
པར་གྲོལ། དབང་བཞི་ལས་བུམ་པའི་དབང་ཐོབ། ལམ་བསྐྱེད་རིམ་བསྒོམ་པ་ལ་དབང་། དགའ་བའི་ཡེ་ཤེས་རྒྱུད་ལ་སྐྱེས། འབྲས་བུ་སྐུ་རྡོ་རྗེ་སྤྲལ་པའི་སྐུ་ཐོབ་པའི་རྟེན་འབྲེལ་མངོན་དུ་
བྱས༑ ལོངས་སྤྱོད་རྫོགས་པ་ཀུན་གྱི་སྐད། ཅེས་པའི་ཚིགས་བཅད་ཀྱི་སྐབས། བླ་མའི་མགྲིན་པའི་ཨཱཿ ལས་གསུང་གི་བྱིན་རླབས་འོད་ཟེར་དམར་པོ་གློག་གི་ཟེར་ཐག་ལྟ་བུ་བྱུང༌། རང་གི་
སུམ་ཅུ་
མགྲིན་པའི་ཨཱཿ ངག་གི་ཐིག་ལེ་ལ་ཐིམ་པས་ངག་གི་སྒོ་ནས་བསགས་པའི་སྒྲིབ་པ་དང༌། རྨི་ལམ་གྱི་གནས་སྐབས་བསྐྱེད་པའི་དྲི་མ་སྦྱངས། རང་བཞིན་བརྒྱད་ཅུའི་རྣམ་པར་རྟོག་པ་ཐམས་ཅད་ཀྱི་
རྟེན་བྱེད་པའི་ལས་རླུང་གི་རྒྱུ་བ་ཉི་ཁྲི་ཆིག་སྟོང་དྲུག་བརྒྱ་དབྱིངས་སུ་དག་སྟེ། གསང་བའི་དབང་ཐོབ། ལམ་རྩ་རླུང་ཐིག་ལེ་བསྒོམ་པ་ལ་དབང༌། མཆོག་དགའི་ཡེ་ཤེས་རྒྱུད་ལ་
སྐྱེས༑ འབྲས་བུ་གསུང་རྡོ་རྗེ་ལོངས་སྤྱོད་རྫོགས་པའི་སྐུ་ཐོབ་པའི་རྟེན་འབྲེལ་མངོན་དུ་བྱས། དཔལ་ལྡན་བླ་མ་ཆོས་ཀྱི་སྐུ། །ཞེས་སོགས་ཀྱི་ཚིགས་བཅད་སྐབས་སུ། བླ་མའི་ཐུགས་ཀའི་ཧཱུཾ་

ལས་ཐུགས་ཀྱི་བྱིན་རླབས་འོད་ཟེར་ཁ་དོག་སྔོན་པོ་དུད་སྤྲིན་ལྟ་བུ་བྱུང་ནས་སྙིང་གའི་ཧཱུཾ་ཡིད་ཀྱི་ཐིག་ལེར་ཐིམ་པས། ཡིད་ཀྱི་སྒོ་ནས་བསགས་པའི་སྡིག་པ་དང་གཉིད་སྟུག་གི་གནས་སྐབས་བསྐྱེད་
པའི་དྲི་མ་དང༌། ཕྱིན་ཅི་ལོག་ཏུ་འཛིན་པའི་སྒྲིབ་པ་དག །ཤེས་རབ་ཡེ་ཤེས་ཀྱི་དབང་ཐོབ། ཕོ་ཉའི་ལམ་བསྒོམ་པ་ལ་དབང་། ཁྱད་དགའི་ཡེ་ཤེས་རྒྱུད་ལ་སྐྱེས། འབྲས་བུ་ཐུགས་རྡོ་རྗེ་
ཆོས་ཀྱི་སྐུ་ཐོབ་པའི་རྟེན་འབྲེལ་མངོན་དུ་བྱས། མགོན་པོ་ལྷན་ཅིག་སྐྱེས་པའི་སྐུ། །སོགས་ཤྭ་ལོ་ཀའི་སྐབས། བླ་མའི་ལྟེ་བའིཧོཿ ཡིག་ལས་འོད་ཟེར་ལྗང་ཁུ་མར་གད་ཀྱི་ཞུན་མ་ལྟ་བུའི་འོད་
ཟེར་གྱི་རྒྱུན་བྱུང་བ། རང་གི་ལྟེ་བའི་ཧོཿ ཡེ་ཤེས་ཀྱི་ཐིག་ལེ་ལ་ཐིམ་པས། སྒོ་གསུམ་ཐུན་མོང་དུ་བསགས་པའི་སྡིག་པ་དང་། བཞི་པའི་གནས་སྐབས་བསྐྱེད་པའི་དྲི་མ་སྦྱངས། དབང་བཞི་པ་
ཐོབ༑ ལམ་ཕྱག་རྒྱ་ཆེན་པོ་བསྒོམ་པ་ལ་དབང་། ལྷན་སྐྱེས་ཀྱི་དགའ་བ་རྒྱུད་ལ་སྐྱེས། འབྲས་བུ་སྐུ་གསུམ་ངོ་བོ་གཅིག་ཏུ་གྱུར་པ་ཡེ་ཤེས་རྡོ་རྗེ་བདེ་བ་ཆེན་པོའི་སྐུ་ཐོབ་པའི་སྐལ་བ་ཅན་དུ་བྱས་
པར་བསྒོམ། དེ་ལྟར་བདག་དང་འགྲོ་རྣམས་ཀྱི། །ཞེས་སོགས་ཀྱི་སྐབས། མཐར་བླ་མ་ཡང་འོད་ཟེར་གྱི་གོང་བུར་ཞུ་བ་སྤྱི་བོ་ནས་ཞུགས་ཏེ་དབྱེར་མེད་དུ་ཐིམ་པས་ལྕགས་ལ་གསེར་འགྱུར་གྱི་

།རྩི་བཏབ་པ་ལྟར། རང་གི་སྒོ་གསུམ་བླ་མའི་རྡོ་རྗེ་གསུམ་གྱི་བདག་ཉིད་དུ་རྫོགས་པར་མོས་པ་བསྐྱེད་ནས་སེམས་ཉིད་སྤྲོས་པ་ཀུན་བྲལ་གྱི་གཤིས་བདེ་བ་ཆེན་
མདངས་རྣམ་པ་ཀུན་ལྡན་གྱི་མོས་གུས་སུ་ཤར་བ་ལ་ཅི་གནས་སུ་མཉམ་པར་འཇོག་གོ །དེ་ལས་ལངས་ཏེ་རྣམ་རྟོག་གཞན་མ་སྐྱེས་པའི་གོང་དུ་དགེ་བ་བསྔོ་སྟེ། བདག་གིས་བྱས་ཤིང་
བསགས་པའི་སོགས་ཀྱི་ཚིག་དོན་གོ་བདེ་ཡང་མཚོན་ཙམ་ནི། བསྔོ་རྒྱུའི་དགེ་རྩ་བདག་གིས་བྱས་ཤིང་བསགས་པའི་ཚོགས་གཉིས་ཀྱིས་བསྡུས་པའི་ཟག་བཅས་དང་ཟག་མེད་ཀྱི་དགེ་ཚོགས་
རྣམས༑ བསྔོ་ཚུལ་རང་གཅིག་པུ་ཐར་འདོད་ཀྱི་བློ་མ་ཡིན་པར་ནམ་མཁའི་མཐས་གཏུག་པའི་སེམས་ཅན་ཐམས་ཅད་བླ་མེད་བྱང་ཆུབ་ཀྱི་ས་ལ་འགོད་པའི་ཆེད་དུ། བསྔོ་ཡུལ། སངས་རྒྱས
ཐམས་ཅད་འདུས་པའི་བདག་ཉིད་དཔལ་ལྡན་བླ་མ་རྡོ་རྗེ་འཆང་ཆེན་པོའི་གོ་འཕང་ཚེ་འདི་ཉིད་ལ་བདེ་བླག་ཏུ་འགྲུབ་པར་གྱུར་ཅིག །ཅེས་པའི་དོན་ནོ། །གཞན་ཡང་བསྔོ་བ་སྨོན་ལམ་གང་ཤེས་བྱ་
དེ་ལྟར་སྲུང་འཁོར་ནས་འདི་ཡན་སྦྱོར་དངོས་རྗེས་ཚང་གི །ཐུན་ཐོ་རངས་དང༌། སྔ་དྲོ་དང༌། དགོངས་ཁ་དང་སྲོད་དེ་བཞིར་བྱེད་པའི་ཉིན་རེ་ཕྱག་སྟོང་ཕྲག་བཞི་རེ་འགྲོ་ངེས་ཀྱི་ཉམས་

སུ་བསྟར་བའི་སྲོད་ཐུན་གྱི་མཇུག་ཏུ་བླ་མ་མཆོད་པའི་ཆོ་ག་རྗེ་བཙུན་གླིང་གིས་མཛད་པའི་ཡོན་ཏན་ཀུན་འབྱུང་གི་གཞུང་ལ་ཀུན་མཁྱེན་ཆེན་པོས་ལྷན་ཐབས་ཀྱིས་བརྒྱན་པ་ལྟར་གྱི་བདག་འཇུག་དབང་
ཆོག་བཅས་ཚང་བར་བྱ་སྟེ། དེ་ཡང་ལམ་ཟབ་རྣམ་བཤད་དུ་དབང་ཆོག་འདི་ནི་གསང་འདུས་རྩ་རྒྱུད་ལས། ནམ་མཁའི་དཀྱིལ་འཁོར་དབུས་གནས་བསམ། །གྲུ་བཞི་ལྷམ་པར་རབ་ཏུ་
མཛེས༑ །སངས་རྒྱས་དཀྱིལ་འཁོར་སྦྱོར་བ་ཡིས། །བསམ་གཏན་རྡོ་རྗེ་རབ་བསྐུལ་བྱ། །རྡོ་རྗེ་དཀྱིལ་འཁོར་བསམ་གཏན་གྱི། །འཁོར་ལོ་ཅན་ཀུན་བཞུགས་པར་བྱ། །མཆོད་པའི་ཚེ་ག་དེ་
ཉིད་ཀྱིས། །བློ་དང་ལྡན་པས་རྟག་ཏུ་བྱ། །སློབ་དཔོན་སྙིང་གར་རབ་བསྒོམས་ནས། །དབང་བསྐར་བ་ནི་ཡང་དག་སྤྱད། །མཁའ་དབྱིངས་སངས་རྒྱས་ཐམས་ཅད་ཀྱིས། །ཡོངས་སུ་གང་
བར་རྣམ་བསྒོམ་ལ། །ཐམས་ཅད་དབང་བསྐུར་གནས་གསུམ་གྱི། །ཆོ་ག་བཞིན་དུ་དབབ་པར་བྱ། ྋ།ཞེས་གསུངས་པའི་རྩ་འགྲེལ་གྱིས་བསྟན་དོན་བརྟག་པའི་དཀྱིལ་འཁོར་རམ་བསམ་གཏན་
ནམ་ཏིང་ངེ་འཛིན་གྱི་དཀྱིལ་འཁོར་དུ་བདག་ཉིད་འཇུག་ཅིང་དབང་ལེན་པ་དང་། སློབ་དཔོན་བདག་ཉིད་དཀྱིལ་འཁོར་ཆེན་པོར་གསལ་བའི་ལུས་དཀྱིལ་དུ་སློབ་མ་ལ་དབང་བསྐུར་བའི་ཆོ་གའི་ཚུལ་

༄༅། ། ཡིན་པར་རྒྱུད་རྒྱ་གཞུང་མང་པོའི་ལུང་དང་རིགས་པའི་སྒོ་ནས་བསྒྲབ་པར་མཛད་ཅིང༌། རྡོ་རྗེ་མཁའ་འགྲོའི་རྒྱུད་ལས། བྲིས་པའི་བསོད་ནམས་གང་ཐོབ་པ། །
བསྒོམས་པས་ཀྱང་ནི་དེ་བཞིན་ཐོབ། །སློབ་མ་བདག་ཉིད་ཆེན་པོ་ལ། །འདི་ཡི་དབང་ནི་བསྐུར་བར་བྱ། །ཞེས་དང་། ཨ་བྷཱ་བའི་འཕྲེང་བའི་ལུང་དོན་བཞིན་མདུན་དཀྱིལ་མེད་པའི་ལུགས་སུ་
བཞེད་པས་རས་བྲིས་ཀྱི་དཀྱིལ་འཁོར་བཤམས་མི་དགོས་ཤིང་། བདག་བསྐྱེད་བཟླས་པ་བཅས་གྲུབ་རྗེས་རྡོར་དྲིལ་བཟུང་བ་མཆོད་པ་བྱིན་རླབས་སོང་ནས་གོང་གི་ལུང་དོན་ལྟར། མདུན་གྱི་ནམ་
མཁའ་སྟོང་པ་ཉིད་ཨེ་ཡིག་གི་རང་བཞིན་སོགས་ཀྱི། རྩ་བའི་བླ་མ་ཉིད་རིགས་དྲུག་པའི་དཀྱིལ་འཁོར་རྟེན་དང་བརྟེན་པར་བཅས་པ་སྔར་བཞིན་བསྐྱེད་ནས། ཡེ་ཤེས་སྤྱན་དྲངས་དབང་བསྐར་
རྒྱས་གདབ་བཞུགས་གསོལ་ཕྱག་འཚལ་ནས་བཟུང་མཆོད་བསྟོད་གཞུང་བཞིན་བྱ་སྟེ། བུམ་པ་སོགས་དབང་རྫས་རྣམས་ཀྱང་ཏིང་ངེ་འཛིན་གྱིས་དབང་ལེན་ཕྱིར་དངོས་སུ་བཤམས་མི་དགོས་
པས༑ དེ་ལྟར་ན་བུམ་བསྐྱེད་ཀྱང་མ་མཛད་པ། ཡན་ལག་བདུན་པའི་རྗེས་སུ། མཎྜལ་སྔོན་དུ་འགྲོ་བའི་གསོལ་གདབ་ཕྱི་ནང་གསང་བའི་འཇུག །བུམ་གསང་ཤེས་རབ་བཞི་པའི་དབང་བཅས་

གདན་གསུམ་གྱི་ལྷ་ལས་འདོན་བསྒོམ་གོ་དོན་འཕྲོད་ངེས་ཀྱི་དམིགས་རིམ་གསལ་བས་དབང་རྫོགས་པར་བླངས་རྗེས། གསང་སྒྲུབ་ཐུན་མཚམས་གཏོར་མའི་རྣལ་འབྱོར་སྐབས་ལྟར་གྱི་གཏོར་
འབུལ་དང༌། ཨོཾ། ཕྱི་ནང་གསང་བ་དེ་ཉིད་གཏོར་གཞོང་དུ། །སོགས་ཀྱི་གྲུབ་མཆོག་དམ་པ་ཀརྨ་བསྟན་འཕེལ་གྱིས་མཛད་པའི་བླ་མ་ཡི་དམ་མཁའ་འགྲོ་ཆོས་སྐྱོང་གི་གཏོར་འབུལ་དེ་ཉིད་
འདོན༑ གཞན་ཡང་ཆོས་སྐྱོང་གི་གཏོར་བསྔོས་གང་དགོས་སྐབས་འདིར་བྱ་ཞིང་། དུས་བཟང་དང་ཟླ་མཚམས་སུ་ཚོགས་འཁོར་ཀྱང་གྲུབ་ན་ལེགས། མཐར་མདུན་གྱི་དཀྱིལ་འཁོར་རང་ལ
བསྟིམ་ཞིང༌། གཏོར་མགྲོན་རྣམས་གཤེགས་སུ་གསོལ། བདག་བསྐྱེད་གཞུང་བཞིན་བསྡུས་ལ་བསྔོ་སྨོན་བཀྲ་ཤིས་ཀྱིས་མཐའ་བརྒྱན་པར་བྱའོ། །གལ་ཏེ་འབྱོར་པ་ཆེ་ཞིང་སྤྲོས་པ་ལ་དགའ་
༈ བའི་གང་ཟག་གིས། རྒྱུན་པར་རམ། ཐོག་མཐའ་བར་གསུམ་དང་ཕྱི་ནང་གསང་བའི་ཟླ་མཚམས་སུ། དཀྱིལ་འཁོར་བུམ་པ་དབང་རྫས་མཆོད་པ་ཕྱག་ལེན་ལྟར་རྒྱས་པར་བཤམས་
ནས༑ བདག་མདུན་བུམ་གསུམ་སོ་སོར་སྒྲུབ་སྟེ། དབང་ཆོག །གཏོར་འབུལ། ཚོགས་འཁོར་སོགས་གཞུང་བཞིན་མཐོང་བ་བརྒྱུད་པའི་ཕྱག་བཞེས་འཁྲུལ་མེད་གནང་སྲོལ་ལྟར་བགྱིས་

།ཀྱང་འགལ་བ་མེད་ཅིང་ཕུན་སུམ་ཚོགས་པའི་ཡན་ལག་ཏུ་འགྱུར་བས་རང་འདོད་དང་བསྟུན། དབུས་ཕྱོགས་སུ་བླ་སྒྲུབ་ཐུན་མོང་བའི་སྐབས་འདིར་ནུབ་རེ་བཞིན་བླ་༄༅།
མཆོད་ཆོ་ག་འདོན་སྲོལ་མེད་འདུག་རུང༌། མི་ཤིག་རྡོ་རྗེ་རྫོང་དང༌། ཚོགས་བརྒྱ་མར་འདི་ལྟར་གནང་རྒྱུན་ཡོད་སྣང་བ་ནི། སྔོན་འགྲོ་བསླབ་གསུམ་སྐབས་སུ་བཤད་པ་ལྟར་གསོལ་འདེབས་
དང་༑ ཚོགས་བསགས་པ་དང་། དམ་ཚིག་ཉམས་ཆགས་སོར་ཆུད་པ་སོགས་ཀྱི་བསླབ་བྱ་རྣམས་ཀྱང་ཡར་ལྡན་དུ་འགྱུར་བས་དགོས་གནད་ཤིན་ཏུ་ཆེ་བ་ལེགས་པར་སེམས་བླ་མ་མཆོད་པའི་
དཀྱིལ་འཁོར་དབང་ཆོག་བཅས་ཀྱི་གོ་དོན་རྣམ་གཞག་ཞིབ་པར་ལམ་ཟབ་རྣམ་བཤད་ཟབ་ལམ་སྙེ་མ་བླ་མའི་མན་ངག་གིས་བརྒྱན་ཏེ་དམིགས་ཕྱེད་པར་ཤེས་པར་བྱ་བ་གལ་ཆེའོ། །གཞན་ཡང་ཐུན་
མཚམས་ཀྱི་སྐབས་རྣམས་སུ་འགྲོ་བའི་སྐབས་གཡས་ངོས་པད་སྡོང་སྟེང་ཚོགས་ཞིང་གསལ་བཏབ་སྟེ་བསྐོར་བའི་འདུན་པ། བཟའ་བཏུང་ལོངས་སྤྱོད་ཚོགས་འཁོར་གྱི་འདུ་ཤེས། ༀ་གྱིས་མ་
དག་པ་སྦྱངས། ཨཱཿ༔ཡིག་གིས་མང་པོར་སྤེལ། ཧཱུྃ་གིས་བདུད་རྩིར་བསྒྱར་ནས་རང་ལྷར་གསལ་བ་ལ་མཆོད་པ་འབུལ་བར་མོས། གཏམ་བརྗོད་པ་ཐམས་ཅད་གསོལ་འདེབས་དང་སྔགས་ཀྱི་439

འདུ་ཤེས། མཐོང་ཚད་བླ་མ་ལྷའི་འདུ་ཤེས་སོགས་ཐུན་བར་ཐ་མལ་དུ་མ་ཤོར་བ་གནད་ཆེ། ཉལ་བའི་དུས་སྔས་མགོར་ཚོགས་ཞིང་གསལ་བའི་མདུན་དུ་གཞོགས་གཡས་ཕབ་སྟེ་མོས་གུས་ཀྱི་
ངང་དུ་ཉལ་ལོ། །དེ་ལྟར་ཐུན་བཞི་ལ་སྐྱབས་ཡུལ་བླ་མར་བྱས་ནས་ཕྱག་འབུལ་བའི་སྒྲུབ་པ་ཟླ་བ་གཅིག་ལ་ཕྱག་འབུམ་ཐེར་དང་ཁ་སྐོང་ཉི་ཁྲི་བཅས་འགྲོ་ངེས་སུ་བྱ་བ་ནི། ཕྱི་མདོ་ལུགས་
དང་༑ ཡང་ན་རྒྱུད་སྡེ་ཕྱི་མ་བྱ་རྒྱུད་སོགས་ནས་ལྷ་རྗེ་བོའི་ཚུལ་གྱིས་མཆོད་བསྟོད་འབུལ་བ་སོགས་དང་བསྟུན་པའི་དབང་གིས་ཕྱི་སྒྲུབ་ཕྱག་གི་བསྙེན་པ་ཞེས་གྲགས་པ་ཡིན་གསུངས་
སོ།། ༣ །།གཉིས་པ་ནང་སྒྲབ་གསོལ་འདེབས་ཀྱི་བསྙེན་པ་ནི། ཡང་ན་རྒྱུད་སྡེ་ཕྱི་མ་དང་བསྟུན་ཞེས་གསུངས་ཀྱང་། རྒྱུད་སྡེ་ནང་མ་རྣལ་འབྱོར་གྱི་རྒྱུད་དང་མཐུན། དེའི་སྒོམ་དོན་
ལག་ལེན་ནི། སྲུང་འཁོར། སྐྱབས་སེམས། རྡོར་སེམས་བསྒོམ་བཟླས་རྣམས་སྔར་ཕྱི་སྒྲུབ་སྐབས་བཞིན་ལ་སྲུང་འཁོར་དེའི་ནང་མདུན་གྱི་ནམ་མཁར་སོགས་གཞུང་བཞིན་གྱི། དེ་དག་གི་
དག་དྲན་སོགས་རྒྱ་ཆེར་གསུངས་ཀྱང་ཕྱོགས་ཙམ་ནི། མདུན་ཕྱོགས་ཀྱི་ནམ་མཁར་གྱད་སྟོབས་པོ་ཆེ་བརྒྱད་དང་སེང་གེ་རལ་པ་ཅན་བརྒྱད་སྤེལ་བས་གྱེན་དུ་བཏེག་པའི་ནོར་བུ་རིན་པོ་ཆེ་དུ་མ་ལས་

༄༅། །གྲུབ་པའི་ཁྲི་གདོང་གསུམ་པ་གློ་འབུར་ཅན་ཏེ། དེ་ཡང་ཁྲི་བཏེག་པའི་གྱད་ཀྱི་དག་དྲན་ནི། མི་རྣམས་ཀྱི་ནང་ན་རྩལ་དང་སྟོབས་ཤུགས་ཤིན་ཏུ་ཆེ་བས་གྱད་ཀྱིས་མི་
ཐེག་པ་གང་ཡང་མེད་པའི་དཔེ་ལྟར། ཐེག་པ་ཆེན་པོའི་ཆོས་ཀྱི་ཁུར་ཐེག་པའི་བརྡ་ཡིན་ལ། དེ་བཞིན་སེང་གེས་སྡེར་ཆགས་ཐམས་ཅད་ཟིལ་གྱིས་གནོན་ཅིང་གང་ལའང་འཇིགས་པ་མེད་པ་
ལྟར༑ ཉོན་མོངས་པ་ཟིལ་གྱིས་གནོན་པ་དང༌། མི་འཇིགས་པ་རྣམ་པ་བཞིས་བདུད་བཞི་འཇོམས་པ་མཚོན། ཁྲི་གདོང་གསུམ་པ་གློ་འབུར་ཅན་རིན་པོ་ཆེ་དང་ནོར་བུས་བརྒྱན་པ་གདུལ་བྱའི་རེ་བ་
ཡིད་བཞིན་དུ་སྐོང་བར་མཚོན། དེའི་སྟེང་དུ་སྣ་ཚོགས་པདྨ་འདབ་མ་རབ་ཏུ་རྒྱས་པ་གེ་སར་གྱི་ཕྲེང་བས་མཛེས་པ་ནི། པདྨ་འདམ་ལས་སྐྱེས་ཀྱང་འདམ་གྱིས་མ་གོས་པ་ལྟར། རྒྱལ་སྲས་
འཁོར་བར་གནས་ཀྱང་འཁོར་བའི་སྐྱོན་གྱིས་མ་གོས་པའི་བརྡའ། དེའི་ལྟེ་བར་ཟླ་བའི་དཀྱིལ་འཁོར་དཀར་ཁྱིལ་ལེ་བ། དེ་སྟེང་ཉི་མའི་དཀྱིལ་འཁོར་དམར་ཁྱིལ་ལེ་བ། དེ་སྟེང་སྒྲ་གཅན་གྱི་
དཀྱིལ་འཁོར་ནག་པོ་སྟེ་གསུམ་ག་རྒྱ་ཁྱོན་མཚུངས་པ། དབྱིབས་ཟླུམ་པོ། དེ་དག་གི་གོ་དོན་ཕྱི་ནང་གསང་བ་མཐའ་ཡས་པ་གསུངས་ཀྱང་མཚོན་ཙམ། ཕྱི་ལྟར་ན་ཟླ་ཉི་སྒྲ་གཅན་གསུམ་གྱིས་

རིམ་པ་བཞིན་ཉོན་མོངས་པ་ཞེ་སྡང་འདོད་ཆགས། གཏི་མུག་གསུམ་བཅོམ་པ་དང་། ནང་ལྟར་ན་ལུས་ངག་ཡིད་གསུམ་རྩ་རོ་རྐྱང་དབུ་གསུམ། གསང་བ་སྒོ་གསུམ་དག་པའི་རྡོ་རྗེ་གསུམ་མམ་
འབྲས་བུ་སྐུ་གསུམ་འགྲུབ་པའི་མཚོན། དེ་ལྟར་གདན་གསུམ་པོའི་སྟེང་དུ། ཕུང་པོ་ལ་སོགས་པའི་བདུད་བཞིའི་གཟུགས་བརྙན་དུ་གྲུབ་པའི་གཏི་མུག་ལས་ཚངས་པ་སེར་པོ་དང༌། ང་རྒྱལ་
དང་ཕྲག་དོག་ལས་བརྒྱ་བྱིན་དཀར་པོ་གཉིས་མགོ་གཡས་སུ་ལྟ་བ། ཞེ་སྡང་ལས་ཁྱབ་འཇུག་ནག་པོ་དང༌། འདོད་ཆགས་ལས་དབང་ཕྱུག་སྔོན་པོ་གཉིས་མགོ་གཡོན་དུ་ལྟ་བ། བཞི་ཀ་གན་
རྐྱལ་དུ་བསྒྱེལ་བའི་གདན་ནི། གནས་སྐབས་སུ་བདུད་བཞི་བཅོམ་པ་དང་། ལུས་ལ་ཕུང་བདུད། ཚེ་ལ་འཆི་བདུད། ཆོས་ལ་ཉོན་བདུད། ཡོན་ཏན་ལ་ང་རྒྱལ་ལྷ་བདུད། དེ་དག་གིས་
བར་དུ་གཅོད་པའི་བདུད་བཞི་ཟིལ་གྱིས་གནོན་པར་མཚོན། དེ་ཡང་ཚངས་སོགས་ཁམས་གསུམ་ན་སྟོབས་ཤུགས་ཆེ་བ་ལྟར་རང་རྒྱུད་ཀྱི་ང་རྒྱལ་ཁེངས་དྲེགས་གཞོམ་པའི་བརྡའོ། །དེ་ལྟ་བུའི་
གདན་རྣམས་ཀྱི་སྟེང་དུ། ཕུང་ཁམས་སྐྱེ་མཆེད་ལས་དབང་བྱ་བ་དང་བཅས་པ་གདན་གསུམ་གྱི་ལྷར་གདོད་མ་ནས་གྲུབ་པ་ཞེས་པའི་དོན། རྡོ་རྗེ་ཕྲེང་བ་ལས། རྡོ་རྗེ་སློབ་དཔོན་ལུས་འདི་སྒྱུ

༄༅། །ལ། །རྒྱལ་བའི་སྐུ་ནི་རིམ་བཞིན་བཞུགས། །ཞེས་སོགས་ཀྱི་ལུང་དོན་ལྟར་རིམ་པ་བཞིན། གཟུགས་ཀྱི་ཕུང་པོ་རྣམ་སྣང་། ཚོར་ཕུང་རིན་འབྱུང་། འདུ་ཤེས་
སྣང་མཐའ། འདུ་བྱེད་དོན་གྲུབ། རྣམ་ཤེས་མི་བསྐྱོད་པ། ཡེ་ཤེས་ཀྱི་ཕུང་པོ་རྡོར་སེམས་ཏེ་དེ་བཞིན་གཤེགས་པ་དྲུག །ཁམས་དྲུག་གི་ས་ཁམས་སངས་རྒྱས་སྤྱན་མ། ཆུ་མ་མ་ཀི །མེ་
གོས་དཀར་མོ། རླུང་དམ་ཚིག་སྒྲོལ་མ། ནམ་མཁའ་དབྱིངས་ཕྱུག་མ། ཡེ་ཤེས་ཀྱི་ཁམས་ཆོས་དབྱིངས་མ་སྟེ་གཤེགས་མ་དྲུག །ནང་གི་སྐྱེ་མཆེད་དྲུག་ནི། མིག་ས་སྙིང་། རྣ་བ་ཕྱག་
རྡོར༑ སྣ་ནམ་མཁའི་སྙིང་པོ། ལྕེ་སྤྱན་རས་གཟིགས། ལུས་སྒྲིབ་པ་རྣམ་སེལ། ཡིད་འཇམ་དཔལ་ལམ་ཀུན་བཟང་སྟེ་སེམས་དཔའ་དྲུག །ཕྱིའི་སྐྱེ་མཆེད་དྲུག་གི་གཟུགས་གཟུགས་རྡོ་
རྗེ་མ། དེ་བཞིན་དུ། སྒྲ་སྒྲ་རྡོ་རྗེ་མ། དྲི་དྲི་རྡོ་རྗེ་མ། རོ་རོ་རྡོ་རྗེ་མ། རེག་རེག་བྱ་རྡོ་རྗེ་མ། ཆོས་ཁམས་ཆོས་དབྱིངས་རྡོ་རྗེ་མ་སྟེ་སེམས་མ་དྲུག །ལས་ཀྱི་དབང་པོ་དྲུག་ནི། ཁའི་
དབང་པོ་བགེགས་མཐར་བྱེད། ལག་པའི་དབང་པོ་ཤེས་རབ་མཐར་བྱེད། རྐང་པའི་དབང་པོ་པདྨ་མཐར་བྱེད། བཤང་བའི་དབང་པོ་གཤིན་རྗེ་མཐར་བྱེད། བྷ་གའི་དབང་པོ་གཙུག་གཏོར་

འཁོར་ལོའི་བསྒྱུར་བ། མཆོག་གི་དབང་པོ་གནོད་མཛེས་རྒྱལ་པོ་སྟེ་ཁྲོ་བོ་དྲུག །ལས་དབང་བྱ་བ་དྲུག་ལས། སྨྲ་བ་རེངས་བྱེད་མ། ལེན་པ་ང་རྒྱལ་ཅན་མ། འགྲོ་བ་རྨུགས་བྱེད་མ་བཤང་
བ་འཛག་པ་ཤིན་ཏུ་བརྩོན་འགྲུས་མ། གཅི་བ་འཛག་པ་ཤིན་ཏུ་རྔམས་མ། ཁུ་བ་འཛག་པ་དྲག་སྤྱན་མ་སྟེ་ཁྲོ་མོ་དྲུག །དེ་ལྟར་ན་ཕུང་ཁམས་གཤེགས་པ་གཤེགས་མའི་གདན། སྐྱེ་མཆེད་
སེམས་དཔའ་སེམས་མའི་གདན། ལས་དབང་བྱ་བ་དང་། བཅས་པའམ་ཡན་ལག་ཁྲོ་བོ་ཁྲོ་མོའི་གདན་ཏེ་གདན་གསུམ་མོ། །གདན་ཞེས་པ་གཞིའམ་སྡེ་ཚན་གྱི་མིང་ཡིན་ལ། སྒྲུབ་ཐབས་
དང་དཀྱིལ་ཆོག་མང་པོར་གདན་གསུམ་ཚང་བའི་དབང་གི་ལྷ་ཚོགས་ཞེས་འབྱུང་བ་དག་དང༌། ལམ་ཟབ་ཐུན་མོང་མ་ཡིན་པའི་དབང་ཆོག་ཏུ། དེ་བཞིན་གཤེགས་པ་རྣམས་ཀྱིས་དབང་བསྐུར་
བའི་དགོངས་པ་མཛད། རིག་པའི་ལྷ་མོ་རྣམས་ཀྱིས་དབང་བསྐུར། ཞེས་དཀྱིལ་འཁོར་ལ་དངོས་སུ་བཞུགས་པའི་གཤེགས་པ་ཡབ་ཡུམ་དང༌། ལྷག་མ་རྣམས་དཀྱིལ་འཁོར་པ་དེ་དག་གི་
དབང་པོ་དང་ཡུལ་གྱི་སེམས་དཔའ་ཡབ་ཡུམ། ལས་དབང་བྱ་བ་དང་བཅས་པའི་ཁྲོ་བོ་ཡབ་ཡུམ་གྱིས་དབང་གི་བྱ་བ་དེ་དང་དེ་བྱེད་པའང་འདིས་གོ་བར་ནུས་སོ། །དེ་ལྟར་གདན་གསུམ་འདུས་

༄༅། །པའི་བླ་མ་དམ་པའི་ཡེ་ཤེས་ཀྱི་སྐུ་དེ་ཡང་གློ་བུར་དུ་བཅོས་པ་ལྟ་བུ་མ་ཡིན་པས་གདོན་ནས་གྲུབ་པ་ཞེས་སྨོས་ཏེ་ལྷུན་གྱིས་གྲུབ་པའི་དོན་ནོ། །དེ་ཀ་ལ་སྐྱབས་གསུམ་གྱི་
འདུས་པ་ཞེས་སོགས་བཤད་དོ། །དེ་ཡང་ནང་སྒྲུབ་ཀྱི་སྐབས་འདིར་རྒྱུའི་རྡོ་རྗེ་སེམས་དཔའ་ཡིན་པས། བདེ་མཆོག་ཉུང་ངུར། སྐུ་ནི་དཀར་བའི་ཁྲོ་བོ་ཆེ། །ཞེས་གསུངས་པས། བླ་མ་དེ་
ཉིད་རྒྱུའི་ཧེ་རུ་ཀ་བདེ་སྟོང་དབྱེར་མེད་ཀྱི་ཡེ་ཤེས་མཚོན་པའི་སྟོན་ཀའི་ཟླ་བ་ལྟར་དཀར་བ། ཆོས་ཐམས་ཅད་སྟོང་པ་ཉིད་གཅིག་གི་ངོ་བོར་རོ་མཉམ་པས་ཞལ་གཅིག་པ། བདུད་བཞི་བཅོམ་པས་
མཆེ་བ་ཅུང་ཟད་གཙིགས་ཤིང་དུས་གསུམ་སྒྲིབ་མེད་དུ་གཟིགས་པས་སྤྱན་གསུམ་མངའ་བ། ཆགས་སྡང་བཅོམ་པས་ཁྲོ་ཆགས་གཟུང་ཚོགས་ཀྱི་ཉམས་གར་གྱི་ཉམས་དགུ་དང་ལྡན་པ། བདེན
པ་གཉིས་ཀྱི་ལམ་ལས་སེམས་ཅན་དྲངས་པར་མཛད་པས་ཕྱག་གཉིས་ཡེ་ཤེས་ལྔ་རོ་གཅིག་པའི་བདག་ཉིད་ཀྱི་ཕྱག་མཚན་རྡོ་རྗེ་རྩེ་ལྔ་པ་དང་། ཤེས་རབ་ཀྱི་ཕ་རོལ་ཏུ་ཕྱིན་པའི་ངོ་བོའམ་དྲིལ་
བུ༑ ཐབས་ཤེས་སམ་སྐུ་གཉིས་ཟུང་དུ་འཇུག་པས་འཁྱུད་རྒྱ། །ཡང་ན་རྡོ་རྗེ་དོན་དམ་ཐུགས། དྲིལ་བུས་སྒྲ་སྙན་གསུང༌། ཕྱག་རྒྱས་སྐུ་རྣམས་ཏེ་འབྲས་བུ་སྐུ་གསུམ་མཚོན་པའང་ཡིན་

i །ང་རྒྱལ་གྱི་དྲེག་པ་བཅོམ་པས་སྟག་གི་པགས་པའི་ཤམ་ཐབས། དགེ་བའི་ཆོས་ཐམས་ཅད་ཡོངས་སུ་རྫོགས་པས་དབུ་སྐྲ་ཉག་མ་ཐམས་ཅད་བཅིངས་པའི་རལ་པའི་ཐོར་ཚུགས། རིགས་
རྣམས་ཀུན་གྱི་བདག་ཉིད། གདུལ་བྱའི་རེ་འདོད་སྐོང་བས་རྩེ་མོར་ནོར་བུས་བརྒྱན་པ། བདེ་ཆེན་གྱི་ཆ་ཤས་སྒྲིབ་པ་མེད་པས་ཟླ་ཚེས་དང་། ཕྲིན་ལས་བཞིས་རྟག་ཏུ་འགྲོ་དོན་སྤྱོད་པས་མདུན་
ངོས་སུ་སྣ་ཚོགས་རྡོ་རྗེས་མཚན་པ། འབྱུང་ལྔ་ཡེ་ཤེས་ལྔར་དག་པས་རྩེ་ཕྲན་དང་བཅས་པའི་ཐོད་སྐམ་ལྔའི་དབུ་རྒྱན། སེམས་བྱུང་གི་འདུ་བྱེད་ལྔ་བཅུ་རྩ་གཅིག་རྣམ་པར་དག་པས་མགོ་རློན་ལྔ་
བཅུ་རྩ་གཅིག་གི་དོ་ཤལ་འཕྱང་བ། སྦྱིན་པའི་ཕ་རོལ་ཏུ་ཕྱིན་པ་རྫོགས་པས་རུས་པའི་མགུལ་རྒྱན། ཚུལ་ཁྲིམས་ཕྱག་ཞབས་ཀྱི་གདུ་བུ། བཟོད་པ་རྣཆ། བརྩོན་འགྲུས་སྤྱི་བོའི་འཁོར་ལོ་དང་
ནོར་བུ་བསམ་གཏན་མཆོད་ཕྱིར་ཐོག་དང་སྐེད་རྒྱན། ཤེས་རབ་ཐལ་ཆེན་གྱི་ཚོམ་བུ་སྟེ་ཕྱག་རྒྱ་དྲུག་གིས་བརྒྱན་པ། ཞི་བའི་མཐའ་ལ་མི་གནས་པས་ཞབས་གཡས་བརྐྱང་བ་སྲིད་མཐའ་ལ་མི་
གནས་པས་གཡོན་འགྱིང་བག་དང་བཅས་ཏེ་ཅུང་ཟད་བསྐུམ་པས་བདུད་བཞི་བརྫིས་པའི་སྐུ་ལ་ཡུམ་རྡོ་རྗེ་ཕག་མོས་འཁྱུད་པ་དེ་ཡང་རྣམ་མེད་དང་རྣམ་བཅས་ཀྱི་རང་བཞིན་སྟོང་པ་ཉིད་ཀྱི་སྐུ་ཡིན་པས་

༄༅། །སྐུ་མདོག་དམར་པོ། ཆོས་ཐམས་ཅད་དེ་བཞིན་ཉིད་དུ་རོ་གཅིག་པར་མཁྱེན་པས་ཞལ་གཅིག །ཐབས་ཤེས་གཉིས་ཀྱི་རང་བཞིན་དུ་གནས་པས་ཕྱག
1/1/01
གཉིས༑ དབྱིངས་ལས་ཡེ་ཤེས་ཕྱོགས་མེད་དུ་རྒྱས་པས་དབུ་སྐྲ་གྲོལ་བ། སྒྲིབ་པ་ཐམས་ཅད་སྤངས་པས་གཅེར་མོ། བདེ་བ་སྐྱོང་བའི་རང་བཞིན་གྱི་ཐོད་པ་བདེ་ཆེན། དེས་བདུད་བཅོམ་པའི་
ཕྱིར་བདུད་བཞིའི་ཁྲག་གིས་གང་བ། སྤྲོས་ཚོགས་ཀྱི་རྣམ་རྟོག་གཅོད་པས་རྡོ་རྗེས་མཚན་པའི་གྲི་གུག་དང་བཅས་པའི་སྡིགས་མཛུབ། སངས་རྒྱས་ལྔ་མཚོན་པའི་ཐོད་སྐམ་གྱི་དབུ་རྒྱན། ཡེ་
ཤེས་ལྔ་རྫོགས་པའི་ཕྱག་རྒྱ་ལྔས་བརྒྱན་པ་སྟེ། ཆོས་དབྱིངས་ཡེ་ཤེས་འཁོར་ལོ། སོར་རྟོག་རྣ་ཆ། མཉམ་ཉིད་མགུལ་ཆུ། མེ་ལོང་གདུ་བུ། བྱ་གྲུབ་སྐ་རགས་རྣམས་སོ། །ཐོད་སྐམ་ལྔ་
བཅུའི་དོ་ཤལ་ནི་སེམས་བྱུང་བཅོམ་པ་ཡབ་དང་མཚུངས་ལ། དེར་བདེ་ཆེན་གྱི་བདུད་རྩིས་བརླན་ཚུལ་དུ་བཅོམ་པ་དང་། འདིར་སྟོང་ཉིད་ཀྱིས་མེས་བསྲེག་ཚུལ་དུ་བཅོམ་པའི་ངེས་པས་སྐམ་རློན་
གྱི་ཁྱད་དོ། །བདེ་སྟོང་ཟུང་འཇུག་གི་ཡེ་ཤེས་མཚོན་པས་ཕྱག་གིས་ཡབ་ཀྱི་མགུལ་ནས་འཁྱུད་ཅིང་ཞབས་གཉིས་ཀྱིས་ཡབ་དང་འཁྲིལ་སྦྱོར་དུ་བཞུགས་པ་ཞིག་བསྒོམ་རྒྱུ་ཡིན། པཎྜི་ཏ་བི་བྷཱ་ཏི 447

ཙན་དྲའི་ལུགས་ཀྱི་ནང་སྒྲུབ་རྒྱ་གཞུང་ནཱ་རོ་ཞབས་ཀྱིས་མཛད་པར། བླ་མ་རྡོ་རྗེ་སེམས་དཔའ་དེ་ལ་ཕྱོགས་བཞིར། རྡོ་རྗེ། རིན་ཆེན། པདྨ། ལས་ཀྱི་མཁའ་འགྲོ་བཞིས་བསྐོར་བའི་བསྐྱེད་
ཆོག་བཤད་པ་ལྟར། ཕྱིས་ཀྱི་མཁས་པ་ཞིག་གིས་གཞུང་འདི་ལ་བརྟེན་ནས་བླ་མ་མཆོད་པའི་ཆོ་ག་མཛད་འདུག་པའང་ལེགས་པར་སེམས་སོ། །དེ་ལྟར་སྐུ་རྫོགས་པར་གསལ་བའི་ཐུགས་ཀར་ཟླ་
བའི་དཀྱིལ་འཁོར་ལ་གནས་པའི་དཔལ་མཆོག་དང་པོ་ནི་གཤིས་སམ་དབྱིངས་ཡིན་ལ། དེ་རིག་པར་ཤར་བ་ནི་སྐྱེས་བུ་སྟེ་གསལ་རིག་གི་ཆ། དེ་ཉིད་ཧཱུཾ་ཡིག་ཡེ་ཤེས་ལྔ་ལྡན་གྱི་འོད་ཟེར་ལྔ་འཕྲོ་
བས་མཚོན་པར་ནུས་པ་ཡིན་ལ། འོད་ཀྱིས་ཕྱི་སྣོད་ཀྱི་འཇིག་རྟེན་ཐམས་ཅད་ལ་ཕོག་པས་ཐ་མལ་པའི་རྣམ་པར་མི་སྣང་བར་ཡུམ་ལྔའི་མཁའ་ཀློང་ཆོས་ཀྱི་འབྱུང་གནས་འོད་ལྔ་འཁྲུགས་པའི་གཞལ་
ཡས་ཁང་དང༌། བཅུད་ཀྱི་སེམས་ཅན་ཐམས་ཅད་བླ་མའི་སྐུ་གསུང་ཐུགས་སུ་ཤེས་པས་སྣང་སྲིད་བླ་མའི་དཀྱིལ་འཁོར་དུ་ཤེས་པར་བྱའོ། །ཡང་ན་འཁོར་ལོ་གསུམ་ཞེས་པ། རྡོ་རྗེ་སེམས་
དཔའ་དེ་ནི་བདེ་མཆོག་ཡིན་ལ། དེའི་ཐུགས་འཁོར་གྱི་ལྷ་དཔའ་བོ་ཐོད་པའི་དུམ་བུ་དང་དཔའ་མོ་རབ་གཏུམ་མ་སོགས་དང༌། གསུང་འཁོར་གྱི་ལྷ་མྱུ་གུ་ཅན་དང་ས་སྲུང་མ་སོགས་དང་། སྐུ་

༄༅། །འཁོར་གྱི་ལྷ་སྟོབས་པོ་ཆེ་དང་འཁོར་ལོའི་ཤུགས་ཅན་མ་སོགས་སོ་སོའི་དཔའ་མོ་དང་བཅས་པའི་ལྷར་སད་པ་སྟེ་ཤེས་པར་བྱའོ། །ཤེས་ཚུལ་ཀྱང༌། གཟུགས་
ཁམས་གཟུགས་མེད་འདོད་ལྷ་ཕལ་ཆེར་བཅས་པའི་ས་བླ་རྣམས་ཐུགས་འཁོར་འདོད་ལྷ་འོག་མ་རྣམས་དང་། ལྷ་མིན། མི་དུད་འགྲོ་བཅས་པ་ས་སྟེང་རྣམས་གསུང་འཁོར། ཀླུ་དང་ཡི་དྭགས་
དམྱལ་བ་སོགས་ས་འོག་རྣམས་སྐུ་འཁོར་གྱི་ལྷར་མོས་པའི་རྣམ་དབྱེ་ཕྱེད་དགོས་སམ་སྙམ། འདིར་མཁས་དབང་ཞབས་ཀྱིས། སྐ་གཟུགས་བརྙན། གསུང་ཡིག་འབྲུ། ཐུགས་ཐིག་ལེ་
བསྒོམ་པར་གསུངས་ཀྱང་དེ་མི་འཐད་ཕྱག་ཆེན་དམིགས་རྟེན་དུས་ཡོང་། འདིར་ནི་ཕྱི་རོལ་གྱི་སྣང་བ་བླ་མའི་སྐུ་སྤྲུལ་སྐུ། སྒྲ་སྐད་བླ་མའི་གསུང་ལོངས་སྐུ། དྲན་རྟོག་བླ་མའི་ཐུགས་ཆོས་སྐུར་
ངེས་པ་ལ་རྗེ་ཡེ་ཤེས་སྣང་བའི་གཏེར་གྱིས་གསུངས། དེ་ནས་ལྷ་དེ་དག་ལ་དམིགས་ནས། ཨོཾ་ཨཱཿ ཤྲཱི་སོགས་འབྲུ་གསུམ་གྱི་བར་དུ་བསྟེམ་པའི་སྔགས་ཀྱིས་སམ། དེ་ཉིད་བོད་སྐད་དུའང་རུང་
སྟེ༑ དཔལ་ལྡན་བླ་མ་དམ་པའི་ཞབས་ལ་ཕྱག་འཚལ་ལོ། །ཞེས་ལན་གསུམ་བརྗོད་པས་གཉིས་སུ་མེད་པར་ཕྱག་འཚལ། དེའི་དོན། བི་བྷཱ་ཏི་གཞུང་དུ་ཇི་ལྟར་ཆུ་ལ་ཆུ་བཞག་དང༌།

ལྟར་མར་ལ་མར་བཞག་བཞིན། །བླ་མས་མཚོན་པའི་སྐུ་གསུམ་ནི། །ལེགས་མཐོང་གང་ཡིན་འདིར་ཕྱག་ཡིན། །ཞེས་བཤད་པ་ལྟར་ཏེ་དོན་གྱི་དབང་དུ་མཛད་པའོ། །དེ་ནས་རང་གི་སེམས་
རྡོ་རྗེ་རྣལ་འབྱོར་མའི་རྣམ་པ་སོགས་ཀྱི་དོན། ནང་ལུས་ཚོགས་འཁོར་གྱི་མཆོད་པ་ཡིན་ཏེ། རང་གི་རྣམ་ཤེས་ཕག་མོའི་རྣམ་པ་རྒྱན་ཆ་ལུགས་རྫོགས་པ་གྲི་ཐོད་ཅན་ཚོན་གང་པ་ཞིག་སྤྱི་གཙུག་ནས་
ཐོན་ནམ་མཁར་བཞུགས་ཏེ་རང་གི་ལུས་ཚོ་ཞིང་སྣམ་པ་དེར་འདུག་པ་ལ་གཟིགས་པས། ཕྱག་གི་གྲི་གུག་གིས་ཐོད་པའི་སྨིན་མཚམས་ཀྱི་ཐད་ནས་རེག་པས་ལིང་གིས་གོག་པ་དེ་ཉིད་རྡོ་རྗེ་གསུམ་
མཚོན་པའི་མགོ་སྒྱེད་གསུམ་སྟེང་དུ་བཀལ་བ་བདེ་སྟོང་གི་ཡེ་ཤེས་མཚོན་པའི་ཕྱི་དཀར་ནང་དམར་མཁའ་དབྱིངས་ཀྱི་ཁྱོན་ཙམ་དུ་གྱུར། དེའི་ནང་དུ་རང་གི་ཤ་ཁྲག་རྣམས་དུམ་བུ་བཏུབ་སྟེ་
བཅུག །གཞན་ཡང་འདོད་པ་ལྔའི་ཡོ་བྱད་ལོངས་སྤྱོད་ཐམས་ཅད་དང་། ལུས་ངག་ཡིད་གསུམ་ཐམས་ཅད། ཨོཾ་ཨཱཿ ཧཱུྃ་ཧྲཱིཿ བརྗོད་པས། ཨཾ་གྱིས་མཆོད་རྫས་ཀྱི་མ་དག་པའི་ཉེས་སྐྱོན་དྲི་མ་
ཐམས་ཅད་སྦྱངས་ཏེ་དག་པར་བྱས། ཨཱཿ ཡིག་གིས་དམ་ཚིག་གི་བདུད་རྩིར་རྟོགས་པར་བྱས། ཧཱུྃ་གིས་ཉུང་ངུ་ལས་མང་པོ་སྤེལ་བར་དང༌། ཁ་དོག་མཚར་བ། དྲི་ཞིམ་པ། རོ་བདའ

༄༅། །བ། བཅུད་ཕུན་སུམ་ཚོགས་པར་སྣང་བ་དང༌། ཧྲཱིཿ ཡིག་གིས་ཆག་པ་སྦྱོར་བ། ན་བ་གསོ་བ། ཤི་བ་སློང་བའི་ནུས་ལྡན་ཡེ་ཤེས་ཀྱི་བདུད་རྩིར་བྱིན་གྱིས་
བརླབས་པའོ། །བླ་མ་དམ་པའི་ཚོགས་ཀྱི་དཀྱིལ་འཁོར་ལ་ཞེས་པ་ནི་གོང་བཀོད་ལྟར། ཕུང་ཁམས་སྐྱེ་མཆེད་ལས་དབང་བྱ་བ་དང་བཅས་པའི་ལྷ་ཡབ་ཡུམ་རྣམས་སོ། །དེ་དག་ལ་ཕག་མོའི་
ལག་ཐོད་ཀྱིས་བདུད་རྩིའི་རྒྱ་མཚོ་ནས་བཅུས་ཀྱིན་མཆོད། གཞན་ཡང་རླངས་པ་འཇའ་ཟེར་དུ་འཁྲིགས་པའི་སྣེ་ལ་མཆོད་པའི་ལྷ་མོ་བཅུ་དྲུག་རང་མིང་གི་མཆོད་རྫས་དང་། ཐོད་པའི་བདུད་རྩི་
ཐོགས་པ་དཔག་མེད་སྤྲུལ་ཏེ་མཆོད་ཡུལ་ལ། སྙོམ་འཇུག་གི་བདེ་བ་དྭངས་མའི་བདུད་རྩི་ལྔ་དང་ཞེས་པ་ནི། རྗེས་ཆགས་ཀྱིས་བསྐུལ་བའི་བདེ་བ་དེ་ཡང་ཟག་པ་དང་བྲལ་བའི་དྭངས་མའི་རང་
བཞིན་ལ། འདིར་སྦྱངས་རྟོགས་སྦར་བ་བྱིན་གྱིས་བརླབས་པའི་བདུད་རྩིའང་དེའི་རང་བཞིན་དུ་རོ་གཅིག་པས་མཆོད་དེ། མཆོད་ཚིག་དུས་གསུམ་སངས་རྒྱས་ཐམས་ཅད་ཀྱི། །ཞེས་པ་ནས་
མཉེས་པར་གྱུར་ཅིག །ཅེས་པའི་བར་ནི་གོ་བདེ་བར་སྣང་ཡང་། དོན་དུ། མི་ཟད་རྒྱན་འཁོར་ལྔའི་བདག་ཉིད་སངས་རྒྱས་འདུས་གཟུགས་དཔལ་ལྡན་བླ་མའི་སྐུ་བཞི་ཡེ་ཤེས་ཀྱི་ཕུང་པོ་

དང་༑ རང་སེམས་གདོད་ནས་དག་པའི་རྡོ་རྗེ་བཞིར་མཉམ་པར་སྦྱར་བའི་བདེ་སྟོང་ཟུང་འཇུག་གི་ཡེ་ཤེས་རྒྱུན་མི་ཆད་པའི་རང་མདངས་ལས་ཤར་བའི་ཕྱི་ནང་གསང་དོན་གྱི་མཆོད་སྤྲིན་མཐའ་ཡས་
པས་རྣམ་པ་ཀུན་མཆོད་པས་མཉེས་པར་གྱུར་ཅིག །ཅེས་པའོ། །དེ་ནས་སྐབས་འདིར་གསོལ་བ་འདེབས་པ་ནི་ཉམས་ལེན་གྱི་དངོས་གཞི་ཡིན་པས་གནད་དུ་གང་འགྲོར་བྱ་བ་གལ་པོ་ཆེར་མཐོང་
ཞིང་དེ་ལ་བླ་མ་སྐྱབས་གནས་སུ་བྱས་ནས་གསོལ་བ་འདེབས་པ་ཞེས་བྱའོ། །དེ་ཡང་བདེ་ཆོས་སུ། ཁྲིད་ཡིག་གཞུང་ལས་ཇི་ལྟར་གསུངས་པ་བཞིན། མ་ནམ་བཞི་སྐོར་བརྒྱ་ཙམ་བགྲངས་
མཐར༑ བླ་མ་སངས་རྒྱས་རིན་པོ་ཆེ་ཁོ་ན་ལ་གྲངས་འཛིན་པར་འདུག །གྲུ་གུའི་ཕྱག་ལེན་ལ་མ་ནམ་བཞི་བསྐོར་ཚང་མ་སྦྲེལ་བ་ལ་གྲངས་འཛིན་གྱིན་ཡོད་པར་སྣང་། བདེ་ཆོས་ལུགས་ལྟར་བླ་
མ་སངས་རྒྱས་རིན་པོ་ཆེ་ལ་གྲངས་བསགས་པ་གཞུང་དང་མཐུན་ཞིང་ཆད་པའི་སྐྱོན་མེད་ཅིང༌། གྲུ་རི་ལྟར་བཞི་སྐོར་སྦྲེལ་བ་བསགས་ཀྱང་ཕུན་སུམ་ཚོགས་པའི་ཡན་ལག་ཏུ་འགྱུར་བས་ལྷག་པའི་
སྐྱོན་མེད། གང་ལྟར་ཡང་བླ་མ་སྐུ་བཞིའི་ཡོན་ཏན་རྣམས་ཕྱག་གི་སྐབས་ལྟར་ཤེས་པས་ཁ་ཙམ་མིན་པར་མོས་གུས་གདུང་ཤུགས་དྲག་པོའི་སྒོ་ནས་གསོལ་འདེབས་ཐུན་རེ་ལ་སྟོང་ཕྲག་རེ་བགྲང

༄༅། །བས་ཉིན་རེ་ཐུན་བཞི་ཡིན་པས་ཁྱོན་སྟོང་ཕྲག་བཞི་རེ་འགྲོ་ངེས་དགོས། དེས་ན་མ་ནམ་བཞི་སྐོར་ལ་གྲངས་འཛིན་སྐབས་འགྲོ་དཀའ་བ་ཡོང་བས་འགྲོ་ཆེ་ཁྱད་ཐུན་རེའི་
ཁོངས་སུ་སོ་སོར་ཕྲལ་ནས་བཞི་པོ་རེ་རེ་བཞིན་སྟོང་ཕྲག་རེ་འདོན་པའི་སྲོལ་ཡང་འགའ་རེ་ཡོད་འདུག །གང་ལྟར་ཡང་ཁྱོན་གྲངས་ནི་སྔར་བཤད་བཞིན་ནོ། །དེའི་མཐར་རྒྱལ་བ་རྒོད་ཚང་པ་ཆེན་
པོས་མཛད་པའི་བྱིན་རླབས་ཀྱི་ཚན་ཁ་ཤིན་ཏུ་ཆེ་བ་ཀུན་འདུས་ནོར་བུའི་ལུགས་ཀྱི་གསོལ་འདེབས་བླ་མ་སངས་རིན་མར་གྲགས་པ་ཚིག་དོན་རྒྱུད་ལ་འདྲེ་བའི་སྒོ་ནས་གདངས་དང་བཅས་ཏེ་ཡིད་
འཁུལ་ངེས་ཀྱི་གསོལ་བ་གདབ་བོ། །དེ་ནས་དབང་ལེན་ཚུལ་ནི། འདི་ནི་བརྟག་གཉིས་ལས། ཇི་ལྟར་འདས་པའི་སངས་རྒྱས་ཀྱིས། །བྱང་ཆུབ་སྲས་རྣམས་དབང་བསྐུར་ལྟར། །དེ་བཞིན་
བྱང་ཆུབ་སེམས་རྒྱུན་གྱིས། །དེ་རིང་ཁྱོད་ལ་དབང་བསྐུར་རོ། །ཞེས་གསུངས་པ་ལྟར་གསང་སྔགས་ནང་གི་དབང་ངམ། གསང་དབང་གཙོ་ཆེ་བའི་ལུགས་ཡིན་པ་སོགས་གོ་དོན་རྒྱ་ཆེར་
གསུངས་ཀྱང་མ་ཟིན། བསྒོམ་བྱ་ནི། བླ་མའི་ཐུགས་ཀ་ནས་འོད་ཟེར་ཁ་དོག་དམར་པོ་ཤས་ཆེ་བ་བྱུང་སྟེ་བདག་གི་ལུས་ལ་ཕོག །འོད་ཟེར་དེས་དྲང་ནས་བདག་ཉིད་བླ་མའི་ཞལ་དུ་ཞུགས་བླ་453

མ་ཡབ་ཡུམ་རྗེས་སུ་ཆགས་པའི་དྲོད་ཀྱི་མེས་བདག་ཉིད་བྱང་ཆུབ་ཀྱི་སེམས་ཞུ་བའི་རྣམ་པར་བཞུས། ཡབ་ཀྱི་དབུ་མའི་ནང་ནས་བརྒྱུད་ནས་རྡོ་རྗེའི་བུ་ག་ནས་ཡུམ་གྱི་པདྨར་བབས་པ་དེ་ཉིད་རང་
འདྲ་ཧེ་རུ་ཀ་ཡབ་ཡུམ་གྱི་སྐུར་གྱུར་ཏེ། སྦྱོར་མཚམས་དེ་ཉིད་ན་འདུག་པ་ལ། བླ་མ་ཡབ་ཡུམ་གྱི་སྐུ་ལ་གནས་པའི་གདན་གསུམ་ཚང་བའི་དབང་གི་ལྷ་རྣམས་ཀྱང་སྙོམ་ཞུགས་རྗེས་ཆགས་ཀྱི་
བྱང་ཆུབ་ཀྱི་སེམས་འོད་ཀྱི་ཐིག་ལེའི་རྣམ་པར་ཞུ་བའི་བདུད་རྩིའི་རྒྱུན་དེ་ཉིད་རང་ཧེ་རུ་ཀར་གསལ་བའི་ལྕེ་ཐོག་ཏུ་བཞག་པས་དབང་བསྐྱར་བྱང་སེམས་དེ་འཕེལ་བས་རང་གི་ལུས་གང༌། དྲི་མ་
ཐམས་ཅད་སྦྱངས་སྐ་བཞིའི་བྱིན་རླབས་མ་ལུས་པ་ཞུགས་པ་མོས་མཐར། བླ་མ་ཧེ་རུ་ཀ་ཡབ་ཡུམ་མེ་ལོང་གི་དབུགས་ཐིམ་པ་ལྟར་རང་ལ་འདུས་ནས་བསྟིམ་པའི་ངང་ལ་བཟོ་མེད་དུ་མཉམ་བཞག་
ཡུན་ཅི་རིང་དུ་བསྐྱངས། དེ་ལས་ལངས་ཏེ། བདག་གིས་བྱས་ཤིང་བསགས་པའི་ཞེས་སོགས་དགེ་རྩ་ཐམས་ཅད་སེམས་ཅན་གྱི་དོན་དུ་བྱང་ཆུབ་ཆེན་པོར་བསྔོའོ། །མངལ་འབྱིན་གྱི་དམིགས་
པ་འདི་ཉིད་ཡིད་ཡུལ་ཙམ་དུ་འཆར་སླ་བར་སྣང་ཡང་། རིག་པ་ཤུབ་ནས་འཐོན་ཏེ་ཡུལ་ཐོག་ཏུ་རང་ངོ་ཤེས་པའི་ཉམས་ལེན་མེད་ན་འདི་ཉིད་ལག་ཏུ་ལེན་བློ་བྱེད་པའང་གཟུགས་བརྙན་ཙམ་དུ་ཟད་པ་སྒྱུ

༄༅། །འདྲའོ། །ནང་སྒྲུབ་རྒྱུད་སྡེ་ཕྱི་མ་དང་མཐུན་པར་རྗེ་འབངས་སུ་བྱས་ནས་སྒྲུབ་ཅེས་གསུངས་པའི་དགོངས་པ་ནི། རྒྱུད་སྡེ་ཕྱི་མ་ཞེས་པ་བྱ་སྤྱོད་རྣལ་འབྱོར་རྒྱུད་དང་
གསུམ་ཡིན་ལ། དེ་གསུམ་ཡང་ལམ་རིམ་གྱི་བྱེ་བྲག་ཕལ་ཆེར་མི་འདྲ་ཡང་། སྤྱིར་ཕྱིར་ཆད་ཀྱི་རྣམ་པ་ལྟ་བུའི་མདུན་བསྐྱེད་ཀྱི་ལྷ་རྗེ་བོ་བཞིན་མཆོག་ཏུ་འཛིན་ཅིང་། རང་ཉིད་དེ་ལས་དམན་པའི་
འབངས་ཀྱི་རྣམ་པར་བལྟ་བ་ཙམ་དུ་སྐད་ཅིག་པ་ལ་དགོངས་པ་སྟེ། དཔེར་ན་ཆུའི་རིགས་སྣ་ཚོགས་པའང་རླན་གཤེར་གྱི་ངོ་བོ་གཅིག་པ་བཞིན་ནོ། །ཐུན་བར་གྱི་རྣལ་འབྱོར་ཡང་རང་ཧེ་རུ་ཀ་ཡབ་
རྐྱང་དུ་གསལ་ཏེ་སྤྱོད་ལམ་ཐམས་ཅད་ཐ་མལ་དུ་མི་གཏོང་བར་ལྷའི་མཛད་ཕྲིན་དུ་ཁྱེར་བ་སོགས། ཕྱི་སྒྲུབ་ཀྱི་སྐབས་སུ་བཤད་པ་ལྟར་རིགས་འགྲེའོ། །དེ་ལྟར་ཉིན་རེ་ཐུན་བཞིར་བྱེད་པའི་ཟླ་བ་
གཅིག་ཏུ་གསོལ་འདེབས་མ་ནམ་བཞི་སྐོར་ཡོངས་རྫོགས་དང༌། སངས་རྒྱས་རིན་པོ་ཆེ་ལ་གྲངས་འཛིན་པའི་ཚུལ་གཉིས་རང་གི་བློ་ནུས་དང་བསྟན་པའི་གང་ལྟར་རུང་འབུམ་ཕྲག་གཅིག་དང་ཁ་
སྐོང་ཉི་ཁྲི་བཅས་འགྲོ་ངེས་སུ་བྱ་བ་ནི་ནང་སྒྲུབ་ཡིན་ནོ།། ༈ །།གསུམ་པ་གསང་སྒྲུབ་བཟླས་པའི་བསྙེན་པ་ནི། ཐུན་མགོར། སྲུང་འཁོར། སྐྱབས་སེམས། རྡོ་རྗེ་སེམས་དཔའི་

སྒོམ་བཟླས་རྣམས་སྔར་བཞིན་བྱ། དེ་ནས་རང་ལུས་རྡོ་རྗེ་རྣལ་འབྱོར་མའི་སྐུར་གསལ་བའི་སྤྱི་གཙུག་ཁྲུ་གང་ཙམ་གྱི་ནམ་མཁར། སེང་ཁྲི་པདྨ་ཟླ་ཉིའི་སྟེང་དུ་རྩ་བའི་བླ་མ་རྡོ་རྗེ་འཆང་གི་རྣམ་པར་
བཞུགས་པའི་དབུ་སྟེང་ནས་ཡར་ལམ་ཟབ་བརྒྱུད་པའི་བླ་མ་རྣམས་ཁྲུ་གང་ཙམ་གྱི་བར་དང་བཅས་པར་ཐོ་བརྩེགས་སུ་བཞུགས་པར་གསལ་བཏབ། དེ་ཐམས་ཅད་ངོ་བོ་ཆོས་ཉིད་དུ་གཅིག་
པ༑ རྣམ་པ་གང་ལ་གང་འདུལ་གྱི སྐུར་སྣང་བ། ཐུགས་རྗེ་ལ་བྲི་གང་མེད་པ། ཕྲིན་ལས་ལ་ཆེ་ཆུང་མེད་པ། རྫོགས་པའི་སངས་རྒྱས་ཉག་གཅིག་ཏུ་བསྒོམས་པ་ལ། བདག་གི་ལུས་
དང་ལོངས་སྤྱོད་ཐམས་ཅད་དང༌། །ཞེས་སོགས་ཀྱིས་ལུས་ལོངས་སྤྱོད་དུས་གསུམ་དགེ་དངོས་དང་བཅས་པ་རྣམས་ཀུན་བཟང་རྣམ་ཐར་ལས་བྱུང་བའི་མཆོད་སྤྲིན་དང་རྗེས་སུ་མཐུན་པས་སྐད་ཅིག་
ལ་ནམ་མཁའི་ཁམས་ཀུན་གང་བར་དམིགས་པས་མཆོད་ནས། སྙིང་ཐག་པ་ནས་མོས་གུས་གྱི་གདུང་ཤུགས་དྲག་པོས་ཕར་ཐིམ་འགྲོ་བ་ལྟ་བུ་ཚུར་འབྲལ་མི་ཕོད་པ་ལྟ་བུའི་ངང་ནས་རྒྱལ་དབང་
རྗེས་མཛད་པའི་གསོལ་འདེབས་མོས་གུས་ཀྱི་ཉི་འོད་ཅེས་བྱ་བ། སྐུ་བཞིའི་དབང་ཕྱུག་རྒྱལ་བ་རྡོ་རྗེ་འཆང༌། །ཞེས་སོགས་སེམས་རྒྱུད་འཁུལ་ངེས་པའི་གསོལ་བ་ཕུར་ཚུགས་སུ་བཏབ་

༄༅། །པས། བླ་མ་འོག་མ་འོག་མའི་མོས་གུས་ཀྱིས་གོང་མ་གོང་མ་འོད་དུ་ཞུ་ནས་རྩ་བའི་བླ་མ་ལ་ཐིམ། དེ་ཉིད་ཀྱང་བྱིན་རླབས་ཀྱི་རང་བཞིན་འོད་ཟེར་གྱི་རྣམ་པར་བདག་
ཉིད་ལ་ཐིམ་པར་བསམ་ལ་ཅུང་ཟད་མཉམ་པར་བཞག་གོ །དེ་ལྟར་བླ་མའི་རྣལ་འབྱོར་སོང་ནས། རྣལ་འབྱོར་བཅུ་ཉམས་སུ་ལེན་པའི་ཚུལ་ལ། ཁ་ཅིག་ཐུན་གྱི་མགོ་དང༌། ཁ་ཅིག་ཐུན་གྱི་
དངོས་གཞིར། ཁ་ཅིག་ཐུན་གྱི་མཇུག་དང་། ལ་ལ་ནི་ཐུན་མཚམས་སུ་བྱ་དགོས་པའང་ཡོད་དོ། །དེའི་དང་པོ་ཚད་མེད་པའི་རྣལ་འབྱོར་ནི། སེམས་ཅན་ཐམས་ཅད་བདེ་བ་དང་སོགས་ལན་
གསུམ་ལ་སོགས་པར་བརྗོད་པའི་དོན། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དགེ་བ་དང་ཕྲད་པར་འདོད་པའི་བྱམས་པ་དང༌། སྡུག་བསྔལ་དང་དེའི་རྒྱུ་སྡིག་པ་དང་བྲལ་བར་འདོད་པའི་
སྙིང་རྗེ། ཕྲད་བྲལ་དེ་གཉིས་རྒྱུན་བརྟན་པར་འདོད་པའི་དགའ་བ། བདེ་སྡུག་གི་རྒྱུ་ཆགས་སྡང་ཉེ་རིང་དང་བྲལ་བ་གནས་པར་འདོད་པའི་སེམས་བཏང་སྙོམས་ཏེ། སེམས་ཅན་ཚད་མེད་པ་ལ་
བློ་ཚད་མེད་ཀྱི་ངོ་བོར་གནས་པའི་ཕྱིར་ཚད་མེད་པའོ། སེམས་ཅན་ཐམས་ཅད་ལ་སྙིང་སྙོམས་པར་འབྱུང་བ་དེའི་ཚེ་བྱམས་པ་ཆེན་པོ་སོགས་སུ་འགྱུར་ལ། ཚད་མེད་པ་ནི་བསམ་གཏན་གྱི་དངོས་

གཞི་ཐོབ་པའི་རྒྱུ་ཁོ་ན་སྟེ། རྒྱུ་འདིས་གནས་སྐབས་སུ་གཟུགས་ཁམས་སུ་འཕེན་པས་འདི་ལ་ཚངས་པའི་གནས་པ་བཞི་ཞེས་ཀྱང་བྱའོ། །ཡང་ན་ངེས་དོན་དུ། ཚངས་པ་སྒྲིབ་བྲལ་སངས་རྒྱས་
ཉིད༑ །ཅེས་པས། དེ་ཐོབ་པར་བྱེད་པས་ཀྱང་ཚངས་པའི་གནས་པ་ཞེས་བྱའོ། །དེ་དག་གི་དམིགས་པ་སེམས་ཅན་ཐམས་ཅད་ལ་བྱེད་པའི་སྟེང་དུ་ཁྱད་པར་མེད་ཀྱང༌། སེམས་ཅན་
དང་༑ ཆོས་དང་། དམིགས་མེད་གསུམ་དུ་འགྲོ་བ་ནི། རྒྱུད་མ་སྦྱངས་པས་སེམས་ཅན་དང་བདེ་བ་འཇིག་རྟེན་པས་ཇི་ལྟ་བ་དེ་ལྟར་བཟུང་ནས་བྱམས་སྙིང་རྗེ་བསྒོམ་པ་དང་པོར་སོང༌། ཡང་
མི་རྟག་པ་ལ་སོགས་པའི་རྣམ་པས་ཟིན་ནས་བསྒོམས་ན་བར་མ་འཁོར་གསུམ་དག་པའི་རྣམ་པས་ཟིན་ན་གསུམ་པར་འགྲོ །དེའི་དབང་གི་དང་པོ་མུ་སྟེགས་པ་དང་ཐུན་མོང་། གཉིས་པ་ཉན་རང་
དང་མཐུན། གསུམ་པ་ཐེག་ཆེན་འཕགས་པའི་ཞེས་གཞག་པའི་སྐབས། ཡང་སེམས་ཅན་དུ་འཛིན་པ་མ་ཟད་བར་དུ་སེམས་ཅན་ལ་དམིགས་པ། ཆོས་ལ་དམིགས་པ་མ་ཟད་བར་དུ་ཆོས་ལ་
དམིགས་པ། སངས་རྒྱས་ཀྱི་ས་ནས་དམིགས་མེད་དུ་བཞག་པ་གཉིས་ལུང་ལས་མཐོང་ངོ༌། །ཞེས་ལམ་ཟབ་རྣམ་བཤད་དུ་གསུངས་སོ། །བླ་མའི་རྣལ་འབྱོར་ནི། ཡུལ་དག་པ་ལ་ཚོགས་

༄༅། །བསགས་པ་དང་། འདི་ནི་ཡུལ་དམན་པ་ལ་ཚོགས་བསགས་པའོ། །གཉིས་པ་ལྷའི་རྣལ་འབྱོར་ནི། ཨོཾ་སྭ་བྷཱ་ཝ་ཤུདྡྷ་སོགས་ཏེ་སྔགས་དོན། སྟོང་པ་ཉིད་དུ་དག་
པ་སུ་ཞིག་དག་ན། སརྦ་དྷརྨ༔སྟེ་ཆོས་ཐམས་ཅད། ཇི་ལྟར་དག་ན། སྭ་བྷཱ་ཝ། རང་བཞིན་གྱིས་སྟོང་པ་ཉིད་དུ་དག་པའི་བདག་ཉིད་ངའོ་ཞེས་པ་ལ། ཤུདྡྷེ྅ཧཾ་སྟེ་སྟོང་ཉིད་ཀྱི་ང་རྒྱལ་འཛིན
པའོ༑ །དེ་ལས་སྔར་གྱི་ཚད་མེད་པ་བཞིའི་བློའི་འཕེན་པས་རྒྱུ་བྱས། རྟོག་པ་མེད་པའི་ཏིང་ངེ་འཛིན་དེ་ལས་ཀུན་རྫོབ་ཆོས་ཅན་ལྷའི་དག་པ་འབྲས་བུའི་རྡོར་སེམས་སྐུ་མདོག་སྔོན་པོར་བཞེངས་
པའོ༑ །དེ་ཡང་། བརྫུས་ཏེ་བྱུང་བའི་སེམས་ཅན་བཞིན། ྋ། ས་བོན་མེད་པའི་རྣམ་པར་བསྒོམ། །ཞེས་གྲུབ་ཆེན་དྲིལ་བུ་པས་གསུངས་པ་བཞིན་སྟོང་པ་ཉིད་དེའི་ངང་ལས་སྐད་ཅིག་གིས་ཆུ་ལས་
ཉ་འཕར་པའི་ཚུལ་དུ་རང་ཉིད་དཔལ་ཧེ་རུ་ཀ་འགྱུར་བ་མེད་པའི་བདེ་བ་ཆེན་པོའི་བདག་ཉིད་ཀྱི་སྐུ་མདོག་ཨིན་དྲ་ནཱི་ལའི་མདངས་ལྟར་སྔོ་བ་དང་། འཁོར་བའི་ཉེས་པས་མ་གོས་པའི་སྣ་ཚོགས་
པདྨའི་གདན་ལ། བྱང་ཆུབ་ཀྱི་སེམས་སྨིན་པར་བྱེད་པའམ། ཡེ་ཤེས་ཀྱི་སྣང་བས་མ་རིག་པའི་མུན་པ་སེལ་བར་མཛད་པས་ཉི་མའི་དཀྱིལ་འཁོར་གྱི་སྟེང་དུ། སྲིད་ཞིའི་མཐའ་ལ་མི་གནས་པའི་༔

ཞབས་གཡས་བརྐྱང་བས་དུས་མཚན་མ་དམར་མོ་གན་རྐྱལ་བའི་འདོད་ཆགས་ཀྱི་ནུ་སྟེང་མནན་པ། གཡོན་ཅུང་ཟད་བསྐུམ་པས་འཇིགས་བྱེད་ནག་པོ་ཁ་བུབ་ཏུ་བསྒྱེལ་བ་ལས་མགོ་ཞེ་སྡང་གི་
གནས་སྙིང་གའི་ཐད་དུ་བལྟེམ་པའི་ཕྲག་དོག་གི་གནས་དཔྲལ་བ་ནས་མནན་པ་དེ་གཉིས་ཀ་ལག་ཆ་ཤོར་བའི་ཚུལ་གྱིས་ཏེ། ྋཆགས་སྡང་བཅོམས་པ་དང་། ལོག་འདྲེན་ཐམས་ཅད་ཚར་གཅོད་པ་
མཚོན༑ གཉིས་སུ་འཛིན་པའི་བག་ཆགས་བསྲེག་པའི་བརྡར་མེ་དཔུང་གི་ཀློང་ན་བཞུགས་པ་སྟེ། དེ་ལྟར་སྐུ་མདོག་དང་གདན་གྱི་ཁྱད་པར་དམིགས་བསལ་ལས་གཞན་ཡན་ལག་དང་ཉིང་ལག་
ཐམས་ཅད་ཡོངས་སུ་རྫོགས་པའི་སྐུ། ཞལ་ཕྱག་བཞུགས་སྟངས་རྒྱན་ཆ་ལུགས་སོགས་གཞུང་ན་གསལ་ཞིང་དག་དྲན་བཅས་སྔར་ནང་སྒྲུབ་སྐབས་སུ་བཤད་པ་ལྟར་གསལ་བཏབ་སྟེ་དེ་ནི་དམ་
ཚིག་སེམས་དཔའོ། །དེའི་ཐུགས་ཀར་སེམས་དང་མི་ཕྱེད་པའི་ཞེས་པ་ནི། རང་སེམས་ཀྱི་ངོ་བོ་དང་དབྱེར་མེད་པའི་སེམས་ཉིད་ཀྱི་མཚོན་དཔེར་གྱུར་པའི་སྙིང་གར་པདྨ་དམར་པོ་འདབ་བརྒྱད་ཀྱི་
ལྟེ་བར་སེང་ཁྲི་ཟླ་ཉི་སྒྲ་གཅན་བདུད་བཞི་བརྩེགས་པའི་གདན་ལ། བླ་མ་རྡོ་རྗེ་འཆང་ཚོན་གང་བ་ཙམ་པ་སྐུ་མདོག་མཐིང་ག་ཞལ་གཅིག་ཕྱག་གཉིས་རྡོར་དྲིལ་བཟུང་ནས་ཡུམ་རྡོ་རྗེ་སྙེམ་མ་ལ་འཁྱུད་

༄༅། །པ་ཡུམ་གྲི་ཐོད་འཛིན་པས་ཡབ་ཀྱི་མགུལ་ནས་འཁྱུད་པ། ཡབ་ཕྱག་རྒྱ་དྲུག་དང༌། ཡུམ་ཕྱག་རྒྱ་ལྔས་བརྒྱན་ཏེ་ཞབས་རྡོ་རྗེ་སྐྱིལ་མོ་ཀྲུང་གིས་འོད་ཟེར་གྱི་ཕྲེང་བ་
འཁྲུགས་པའི་ཀློང་ན་བཞུགས་པ་ནི། ནང་གི་བདག་ཉིད་ཀྱི་སེམས་ཀྱི་རྡོ་རྗེའི་བཅོམ་ལྡན་འདས་ཏེ་ཡེ་ཤེས་སེམས་དཔའོ། །དེའི་ཐུགས་ཀར་ཀུན་རྫོབ་འོད་གསལ་མཚོན་པའི་ཟླ་དཀྱིལ་ཆུང་ངུའི་
སྟེང་དུ། དོན་དམ་འོད་གསལ་མཚོན་པའི་རྡོ་རྗེ་དཀར་པོ་རྩེ་ལྔ་པ་ནས་འབྲས་ཙམ་གྱེན་དུ་འགྲེང་བའི་ལྟེ་བར་ཡེ་ཤེས་ལྔ་མཚོན་པའི་ཧཱུཾ་ཡིག་མཐིང་ཤུན་དྲི་མ་མེད་པ་ལྟར་སྔོ་བ་འོད་ཕུང་མར་མེ་ལྟར་
འབར་བ་ཤིན་ཏུ་ཕྲ་བ་རྡོ་རྗེའི་མཐའ་སྐོར་དུ་བསྙེན་སྒྲབ་ལས་གསུམ་གཅིག་ཏུ་དྲིལ་བའི་སྙིང་པོ་ཨཾ་བཛྲ་གུ་རུ་ཌ་ཀྐི་ནི་སིདྡྷི་ཧཱུཾ། ཞེས་པའི་སྔགས་ཕྲེང་སྔོན་པོ་ཡིག་ངོ་ཕྱིར་བསྟན་གཡས་སུ་བསྐོར་བ་
ཧྲམ་མེར་གསལ་བ་ནི་ཏིང་ངེ་འཛིན་སེམས་དཔའ་སྟེ་དེ་ལྟར་སེམས་དཔའ་གསུམ་བརྩེགས་སོ། །དེ་ཡང་སྐད་ཅིག་ཙམ་གྱིས་ལུས་དམ་པ་རིགས་བརྒྱའི་སྤྱི་གཟུགས་ཞེས་གསུངས་པས། སྔར་
བཤད་པའི་ཕུང་ཁམས་སོ་དྲུག་གདན་གསུམ་གྱི་ལྷར་རྫོགས་པ་དེ་ཀ་དམ་པ་རིགས་བརྒྱའི་སྤྱི་གཞིའམ་སྤྱི་གཟུགས་ཏེ། རིགས་བརྒྱ་ཡང་རིགས་དྲུག་པོ་དེ་ལས་འབྱེད་པའི་ཕྱིར་རོ། །རིགས་

བརྒྱའི་དབྱེ་ཚུལ་ནི། རིགས་སོ་དྲུག་གི་ཁར་སོ་སུམ་ཅུ་རྩ་གཉིས། ཐོད་པའི་དུམ་བུ་བཅུ་གཉིས། སོར་མོ་ཉི་ཤུ་སྟེ་དྲུག་ཅུ་རྩ་བཞི་བསྣན་པའི་རིགས་བརྒྱ་དུས་འཁོར་སོགས་ལས་བཤད་པའི་
ལྷའི་མངོན་རྟོགས་ཀྱང་བསྒོམ་རུང་མོད། སྐབས་འདིར་ཀླུ་སྒྲུབ་ཀྱིས་མཛད་པའི་གསང་སྒྲུབ་གཞུང་དུ། བཤད་རྒྱུད་རྡོ་རྗེའི་འཕྲེང་བའི་ལུང་དང་མཐུན་པའི་རིགས་ཀྱི་དབྱེ་བ་བཤད་པ་
བཞིན༑ སློབ་དཔོན་ཆེན་པོ་ཨཱརྻ་དེ་ཝའི་སྤྱོད་བསྡུས་སྒྲོན་མེའི་རྗེས་སུ་འབྲངས་ནས་བཤད་པ་སྟེ། འདུས་པའི་རྒྱུད་ལས། མདོར་ན་ཕུང་པོ་ལྔ་རྣམས་ནི། །སངས་རྒྱས་ལྔ་རུ་རབ་ཏུ་
གྲགས༑ །རྡོ་རྗེའི་སྐྱེ་མཆེད་ཉིད་དག་ནི། །བྱང་ཆུབ་སེམས་དཔའི་དཀྱིལ་འཁོར་མཆོག །ས་ནི་སྤྱན་ཞེས་བྱ་བར་བཤད། །ཅེས་པ་ལ་སོགས་པའི་བསྟན་དོན། དེ་བཞིན་གཤེགས་པའི་རྡུལ་
ཕྲ་རབ་ལས་གྲུབ་པའི་ལུས་གདོད་ནས་ཐ་མལ་པའི་ང་རྒྱལ་དུ་གནས་པ་འདི་ལྷ་དེ་དང་དེར་དག་པར་ཤེས་པའི་ཕྱིར། ཕུང་པོ་ལྔ་རྒྱལ་བ་རིགས་ལྔར་ཕྱེ་བ་རྩ་བའི་རིགས་ལྔ་ལ་རིགས་ཆེན་ཞེས་བྱ་སྟེ་
དབྱེ་གཞིའོ། །དེ་རེ་རེ་ལའང་ནང་གསེས་ཀྱི་རྣམ་སྣང་གི་རྣམ་སྣང་ནས་རྣམ་སྣང་གི་མི་བསྐྱོད་པའི་བར་རེ་རེ་ལའང་རྒྱལ་བ་ལྔར་ཕྱེ་བས་རྒྱལ་བ་ཉེར་ལྔ་ལ་རིགས་ཆུང་ཞེས་བྱ་སྟེ་དབྱེ་ངོ་ཚན་

༄༅། །གཅིག །དེ་བཞིན་དུ་ས་ཆུ་མེ་རླུང་གི་ཁམས་བཞི་སྤྱན་མ། མཱ་མ་ཀི །གོས་དཀར། སྒྲོལ་མ་བཞི་རིགས་ཆེན་དེར་ཡུམ་བཞི་པོ་རེ་རེ་ལའང་སངས་རྒྱས་སྤྱན་
མའི་སངས་རྒྱས་སྤྱན་མ་ནས་སངས་རྒྱས་སྤྱན་མའི་དབྱིངས་ཕྱུག་མ་སྟེ་ཉི་ཤུ་འབྱུང་བ་རིགས་ཆུང་སྟེ་དེས་ན་དབྱེ་གཞི་ལ་བཞི། དབྱེ་ངོ་ལ་ལྔར་བྱས་པ་ནི་ཁྱབ་བྱ་ཁྱབ་བྱེད་ཀྱི་གནད་ཀྱིས་
ཡིན༑ འདིར་ནམ་མཁའི་དབྱིངས་ཕྱུག་མ་མི་བགྲངས་པ་ནི། ནམ་མཁའི་ཁམས་དེ་འདུས་མ་བྱས་པའི་གོ་འབྱེད་པ་ཙམ་ཡིན་གྱི་སྣོད་བཅུད་ཀྱི་རྒྱུར་གྱུར་པ་འབྱུང་ཆེན་གྱི་གྲངས་སུ་གཏོགས་པ་མ་
ཡིན་པའི་ཕྱིར་རོ། །མིག་ས་སྙིང་ནས་ཡིད་འཇམ་དཔལ་གྱི་བར་བྱང་ཆུབ་སེམས་དཔའ་དྲུག་རིགས་ཆེན། དེ་རེ་རེ་ལའང་རྒྱལ་བ་རིགས་ལྔ་ལྔར་ཕྱེ་བས་སུམ་ཅུར་འབྱུང་བ་རིགས་ཆུང་། དེ་
ལས་ཡིད་འཇམ་དཔལ་ལྔ་པོ་རེ་ཞིག་ལོགས་སུ་བཞག་པའི་བྱང་ཆུབ་སེམས་དཔའ་ཉེར་ལྔ། གཟུགས་གཟུགས་རྡོ་རྗེ་མ་སོགས་ཡུལ་ལྔ་རྡོ་རྗེ་མ་ལྔར་རྣམ་པར་དག་པའི་རིགས་ཆེན། དེ་རེ་རེ་
ལའང་རྒྱལ་བ་རིགས་ལྔར་བྱེད་པས་རྡོ་རྗེ་མ་ཉེར་ལྔ། རིགས་ཆུང་སྟེ་ཁྱབ་བྱ་དགུ་བཅུ་གོ་ལྔ་པོ་དེ་ཁྱབ་བྱེད་ཡིད་འཇམ་དཔལ་ལྔ་དང་ཡེ་ཤེས་ལྔ་ལྔ་མཚན་གཅིག་ཏུ་བསྡོམ་པ་ཁྱབ་བྱེད་དུ་གྱུར་པ་

བསྣན་པས་རིགས་བརྒྱའོ། །འདིར་བཤད་པའི་ཡེ་ཤེས་ལྔ་ནི་སངས་རྒྱས་ཀྱི་ཡེ་ཤེས་ལྔ་མིན། སེམས་ཅན་རྣམས་ལ་རྟོག་མེད་ཀྱི་ཡེ་ཤེས་ལྔ་ཡོད་པ་ལ་བྱེད་དེ་སྣང་གསུམ་ལས་ཕྱེ་བའི་ཕྱིར་
རོ༑ །དེ་བཞིན་དུ་སྐབས་འདིར་ཡུལ་ཅན་ཡིད་ལ་ཡུལ་ཆོས་ཀྱི་དབྱིངས་རང་རིག་པ་ཉིད་ལས་ཡུལ་གཞན་ཕྱི་རོལ་དུ་མེད་པས་ཡུལ་དྲུག་རྣམ་པར་མ་བཞག་པར་བཤད་དོ། །འདི་དག་ལ་རྒྱལ་བ་
དམ་པས་མཛད་པའི་ཟིན་བྲིས་སུ། ཕུང་པོ་ཁམས་དང་སྐྱེ་མཆེད་རིགས་བརྒྱའི་ལྷའི་རང་བཞིན་དུ་ཤེས་པ་ལས། ཞལ་ཕྱག་གི་རྣམ་པ་ཅན་དུ་མི་བསྒོམས་པའི་ལུགས་སུ་མཛད་པས་སྔོན་དུས་བླ་
སྒྲབ་གཏོང་མཁན་ཕལ་ཆེར་དེའི་རྗེས་སུ་འབྲངས་པ་ལས། མཁས་དབང་སངས་རྒྱས་རྡོ་རྗེའི་ཟིན་བྲིས་སྣང་བྱེད་འོད་འཁོར་དུ། འདི་རྣམས་ཞལ་ཕྱག་གི་རྣམ་པ་མི་འདོད་གསུངས་མཁན་སྣང་བ་
འོག་དེ་མ་ཐག་ཏུ། ལྷ་ཐམས་ཅད་མེ་ལོང་གི་གཟུགས་བརྙན་ལྟར་གསལ་བ་ཕན་ཚུན་རྒོད་པ་དང༌། བལྟ་བ་དང་། ལག་བཅངས་དང་གཉིས་གཉིས་འཁྱུད་པ་ཞེས་སོགས་ལ་ཐུགས་རྟོག་
མ་བཅུག་པ་ཆ་མེད་འགའི་ངག་རྒྱུན་ཚད་མར་བཟུང་བའི་སྐྱོན་དུ་འཁུམས་ཏེ། མིག་མེད་པར་ཕན་ཚུན་ཇི་ལྟར་བལྟ། ཁ་མེད་པ་ཇི་ལྟར་རྒོད། ལག་པ་མེད་པ་ལག་བཅང་ཇི་ལྟར་བྱེད། དབང་བྷཱུ

༄༅། །པོ་གཉིས་མེད་པར་གཉིས་སྤྲོད་ཇི་ལྟར་བྱེད་གསུངས་པ་སོགས་ཀྱིས་སུན་འབྱིན་མཛད་པར་བརྟེན། དེ་ཕྱིན་ཆད་ཞལ་ཕྱག་གི་རྣམ་པ་ཅན་དུ་བསྒོམ་དགོས་རྒྱུར་ཀུན་གྱིས་
འདོད༑ འོན་ཀྱང་བསྒོམ་ཚུལ་ཞལ་འཕངས་ཙམ་མ་གཏོགས་ཁྲིད་དང་ཟིན་བྲིས་ཀུན་ནས་མ་བཤད་པས་ཐོས་ཆུང་བླ་སྒྲབ་ལ་འཇུག་པ་དག་མགོ་རྨོངས་པར་འགྱུར་བར་སྲིད་པས། སླར་རྗེ་འཇམ་
དཔལ་དཔའ་བོས་གསར་སྤྲོས་ཀྱི་ཟིན་བྲིས་གནང་ཐུབ་ཚུན་རང་གཞན་གྱི་རྨོངས་པ་སེལ་བྱེད་བརྗེད་ཐོ་འབྲི་རྒྱུར། སྤྱིར་སྐབས་གཞན་དུ་མཁས་པ་གཞན་དག་གི་སྔར་བསྐྱེད་རིམ་ལ་གསལ་སྣང་ཐོན་
ཟིན་པའི་གང་ཟག་ཅིག་གི་དབང་དུ་བྱས་ནས་ཕུང་ཁམས་སོགས་ཕྱི་ནང་གི་ཆོས་དེ་དང་དེ་ལྷ་དེ་དང་དེར་ཡིན་པ་ངོ་ཤེས་ཙམ་བྱས་པས་ཞལ་ཕྱག་གི་རྣམ་པ་ཆེད་གཏད་མ་བསྒོམས་ཀྱང་གསལ་སྣང་
འབྱུང་བའི་ཕྱིར་ཞལ་ཕྱག་གི་རྣམ་བཅས་སུ་བསྐྱེད་མི་དགོས་པ་དང་། ཡང་གང་ཟག་དེ་བསྐྱེད་རིམ་ལ་བརྟན་པ་ཐོབ་པ་སྔོན་དུ་མ་སོང་བར་འདི་བསྒོམ་ན་ཞལ་ཕྱག་གི་རྣམ་པ་ཅན་བསྐྱེད་ཆོག་གཞན་
ལ་མི་ལྟོས་པར་སྐད་ཅིག་གིས་གསལ་འདེབས་པར་བཤད་པ་བཞིན་འདིར་ཡང་ཡིན་པས་རྣམ་པ་ཀུན་ཏུ་ཞལ་ཕྱག་གི་རྣམ་པ་ཅན་དུ་སྒོམ་པ་དང་མི་སྒོམ་པ་གཉིས་ཀའི་ངེས་བཟུང་གི་མཐར་ལྷུང་བ་མི་

དགོས་ལ། ལྷ་བསྒོམ་སོགས་གསུངས་པ་རྣམ་བཅས་སུ་མི་བསྒོམ་པའི་དུས་ཡུལ་ཡུལ་ཅན་འཕྲད་པ་ལ་སྙན་ངག་གི་ཚུལ་བརྡའ་ཁྱད་དེ་ལྟར་སྦྱར་བའམ། དེའི་ངེས་དོན་ལྷ་ཡབ་ཡུམ་དེ་དང་དེ་
སྙོམས་པར་ཞུགས་པ་ཤེས་པའི་ཆེད་དུ་གསུངས་པས་དེ་ཙམ་གྱིས་ཞལ་ཕྱག་ཅན་དུ་བསྒོམ་པ་ཁོ་ནར་མ་ངེས་ལ། འོན་ཀྱང་མཁས་དབང་གིས་དེ་ལྟར་གསུངས་པ་ནི། རྟོགས་ལྡན་བླན་པོ་ཁ་ཅིག་
གིས་ཞལ་ཕྱག་གི་རྣམ་པར་སྒོམ་མི་རུང་རྒྱའམ། གལ་ཏེ་སྒོམ་དགོས་བྱུང་ཚེ་སྒོམ་མི་ཤེས་པའི་རིགས་དེ་དག་ལ་ཐོས་བསམ་གྱི་སྦྱངས་པ་སྔོན་སོང་ཞིག་གིས་ཚུལ་འདི་ལ་འཇུག་དགོས་སོ།
ཞེས་སྟོན་པའི་ཆེད་དུ་དགོངས་པ་ཅན་གྱི་གསུང་དེ་ལྟར་གནང་བ་ཡིན་ནམ་ཞེས་རྡོ་རྗེ་འཆང་འཇམ་དཔལ་དཔའ་བོས་བཞེད། སྐུ་མདོག་ཞལ་ཕྱག་བཞུགས་སྟངས་སོགས་རྣམ་བཅས་སུ་བསྒོམ་པའི་
ཚེ༑ དམ་པ་རིགས་བརྒྱའི་མངོན་རྟོགས་རྒྱུད་དང་རྒྱ་གཞུང་སྒྲུབ་དཀྱིལ་མང་པོ་ལས་སྣ་ཚོགས་བཤད་པ་དེ་དག་གང་ལྟར་བསྒོམས་ཀྱང་རུང་མོད། ལམ་འདི་ཉིད་བསྟན་ཁུང་གསང་བ་འདུས་པ་
ཡིན་པའི་ཕྱིར། དེའི་རྫོགས་རིམ་བཤད་ཚུལ་ལྟར་ན། དཔེར་ན་རྒྱལ་བ་རྣམ་པར་སྣང་མཛད་རིགས་ལྔ་ཆར་རིགས་ཆེན་གྱི་དབང་དུ་བྱས་ན། སྐུ་མདོག་གི་གཞི་དཀར་བ་ལ་རིགས་ཆུང་གི་

༄༅། །དབང་དུ་བྱས་ནས་སོ་སོའི་མདངས་ཀྱིས་བརྒྱན་པ་སྟེ། གཟུགས་ཕུང་ལ་མཚོན་ན། རྣམ་སྣང་གི་རྣམ་སྣང་ཤིན་ཏུ་དཀར་བ། རྣམ་སྣང་གི་མི་བསྐྱོད་པ་དཀར་ལ་སྔོ་
མདངས་ཅན། རྣམ་སྣང་གི་རིན་འབྱུང་དཀར་ལ་སེར་མདངས་ཅན། རྣམ་སྣང་གི་སྣང་མཐའ་དཀར་ལ་མདངས་ཅན། རྣམ་སྣང་གི་དོན་གྲུབ་དཀར་ལ་ལྗང་མདངས་ཅན། ཡང་ན་སྐུ་མདོག་
རིགས་ལྔ་སོ་སོའི་ཁ་དོག་ཅན་ལ་ཕྱག་མཚན་ལྔ་ཆར་རྣམ་སྣང་གི་ཕྱག་མཚན་དུ་བསྒོམ་པ་ཡིན། དེས་གཞན་རྣམས་ལའང་རིགས་འགྲེའོ། །ཡང་ན་རིགས་ཆུང་གཙོ་ཆེ་བའི་དབང་དུ་བྱས་
ན༑ རྣམ་སྣང་གི་རིགས་ཉི་ཤུ་རྣམ་སྣང་དངོས་སུ་བསྒོམ་པ་ནས། དོན་གྲུབ་ཀྱི་རིགས་ཉི་ཤུ་དོན་གྲུབ་དངོས་སུ་སྐད་ཅིག་གིས་ཞལ་ཕྱག་མངོན་རྟོགས་ལྟར་གསལ་བཏབ་མོས་པ་དྲག་ཏུ་སྦྱོང་ཞིང་
མཐར་དེ་སྣང་ཙམ་མཉམ་པར་འཇོག་གོ །འོན་ཀྱང་མཁས་དབང་རིན་པོ་ཆེས་གསང་འདུས་མི་བསྐྱོད་རྡོ་རྗེའི་དཀྱིལ་འཁོར་གྱི་མངོན་རྟོགས་བཞིན་སྒོམ་པར་གསུངས་ལྟར། རྟོགས་སླ་ཕྱིར་རིགས་
བརྒྱའི་རྣམ་དབྱེ་སྦྱང་གཞི། སྦྱོང་བྱེད་ཞལ་ཕྱག་བཅས་སྡེབས་སུ་བཤད་ན། དམ་ཚིག་སེམས་དཔའ་དང་ཡེ་ཤེས་སེམས་དཔའི་སྤྱི་གཙུག་ནས་སྐྲ་མཚམ་བར་གཟུགས་ཕུང་གི་གནས་

དེར༑ སྤྱིར་གཟུགས་ཕུང་གི་ཚོགས་རྣམ་སྣང་ཡིན་པ་ལ། སོ་སོར་ཕྱེ་ནས་ཕྱི་དང་ནང་དང་གཉིས་ཀའི་རིང་ཐུང་ལ་སོགས་དབྱིབས་ཀྱི་གཟུགས་སྦྱང་གཞི། སྦྱོང་བྱེད་རྣམ་སྣང་གི་རྣམ་སྣང་
དཀར་གསལ། སྦྱང་གཞི་བདག་དང༌། གཞན་དང་གཉིས་ཀའི་རྣམ་པའི་གཟུགས། སྦྱོང་བྱེད་རྣམ་སྣང་གི་རིན་འབྱུང་དཀར་སེར། སྦྱང་གཞི་སྦྱོང་བྱེད་དེས་འགྲེའོ། །སྔོ་སེར་ལ་སོགས་ཁ་
དོག་གི་གཟུགས་རྣམ་སྣང་གི་སྣང་མཐའ་དཀར་དམར། ཉི་ཟླའི་འོད་སོགས་སྣང་བའི་གཟུགས་རྣམ་སྣང་གི་དོན་གྲུབ་དཀར་ལྗང་། རྣམ་པ་རིག་བྱེད་མ་ཡིན་པ་སྟེ་གཟུགས་ཀྱི་རྣམ་པ་ཡིད་ལ་ཤར་
བ་རང་རིག་པའི་གཟུགས་ནི་རྣམ་སྣང་གི་མི་བསྐྱོད་དཀར་སྔོ་སྟེ་རིགས་ལྔའི་མདངས་ཀྱི་དབྱེ་བ་ཅུང་ཟད་ལས། རྣམ་སྣང་ལྔ་པོ་དཀར་ནག་དམར་བའི་ཞལ་གསུམ་ཕྱག་དྲུག་གི །དང་པོ་གཉིས་ན་
འཁོར་ལོ་དང་འཁོར་ལོས་མཚན་པའི་དྲིལ་བུ།ྋ གཡས་འོག་མ་གཉིས་རྡོ་རྗེ་དང་པད་དཀར། གཡོན་འོག་གཉིས་རིན་པོ་ཆེ་དང་རལ་གྲི་བསྣམས་པར་བསྐྱེད། སྐྲ་མཚམས་ནས་མགྲིན་པའི་བར་
དུ་འདུ་ཤེས་ཀྱི་ཕུང་པོའི་ཚོགས་སྣང་མཐའ་བསྒོམ་པའི་གནས་ཏེ། སྦྱང་གཞི་སྦྱོང་བྱེད་གོང་གིས་འགྲེ་བའི་དེ་ལས་རྐང་གཉིས་པའི་འདུ་ཤེས་སྣང་མཐའི་མི་བསྐྱོད་པ་དམར་ལ་སྔོ་མདངས་

།ཅན། རྐང་བཞི་པའི་འདུ་ཤེས་སྣང་མཐའི་རིན་འབྱུང་དམར་སེར། རྐང་མེད་པའི་འདུ་ཤེས་སྣང་མཐའི་སྣང་མཐའ་དམར་པོ། རྐང་མང་གི་འདུ་ཤེས་སྣང་མཐའི་༄༅།
དོན་གྲུབ་དམར་ལྗང་། སྣོད་ལྟར་མི་གཡོ་ཞིང་མི་འགྱུར་བའི་འདུ་ཤེས་སྣང་མཐའི་རྣམ་སྣང་དམར་གསལ་ཏེ། སྣང་མཐའ་ལྔ་པོ་དམར་ནག་དཀར་བའི་ཞལ་གསུམ་ཕྱག་དྲུག་གི །གཡས་དང་
པོས་པདྨ་དམར་པོ་འདབ་བརྒྱད་ཐུགས་ཀར་ཁ་འབྱེད་པ། གཡོན་དང་པོས་པད་ཙ་དང་དྲིལ་བུ་ལྷན་ཅིག་དཀུར་བསྟེན་པ། གཡས་འོག་མ་གཉིས་རྡོ་རྗེ་དང་འཁོར་ལོ། གཡོན་འོག་མ་གཉིས་རིན་
ཆེན་དང་རལ་གྲི་བསྣམས་པའོ། །མགྲིན་པ་ནས་སྙིང་དབུས་བར་རྣམ་ཤེས་ཀྱི་ཕུང་པོའི་ཚོགས་མི་བསྐྱོད་པའི་གནས་ཏེ། དེར་མིག་གི་རྣམ་ཤེས་མི་བསྐྱོད་པའི་རྣམ་སྣང་། རྣ་བའི་རྣམ་ཤེས་མི་
བསྐྱོད་པའི་རིན་འབྱུང་། སྣའི་རྣམ་ཤེས་མི་བསྐྱོད་པའི་སྣང་མཐའ། ལྕེའི་རྣམ་ཤེས་མི་བསྐྱོད་པའི་དོན་གྲུབ། ལུས་ཀྱི་རྣམ་ཤེས་མི་བསྐྱོད་པའི་མི་བསྐྱོད་པར་བསྒོམ་སྟེ། སྐུ་མདོག་སྔོན་པོ་ལ་
གོ་རིམ་བཞིན་དཀར་སེར་དམར་ལྗང་སྔོ་བའི་མདངས་ཅན། མཐིང་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱི་རྡོ་རྗེ་ནག་པོ་རྩེ་དགུ་པ་དང་དྲིལ་བུ། གཡས་འོག་གཉིས་འཁོར་ལོ་

དཀར་པོ་རྩིབ་བརྒྱད་དང་པདྨ་དམར་པོ་འདབ་བརྒྱད། གཡོན་འོག་གཉིས་རིན་པོ་ཆེ་ལྗང་གུ་རྩེ་མོ་དགུ་པ་དང༌། རལ་གྲི་སྔོ་སངས་འོད་ཟེར་འབར་བ་འཛིན་པའོ། །སྙིང་གནས་ལྟེ་བའི་བར་ཚོར་
ཕུང་གི་ཚོགས་རིན་འབྱུང་བསྒོམ་པའི་གནས་ཏེ། དེ་ཡང་མཁྲིས་པ་ལས་བྱུང་བའི་ཚོར་བ་རིན་འབྱུང་གི་མི་བསྐྱོད་པ། བད་རླུང་ལས་སྐྱེས་པའི་ཚོར་བ་རིན་འབྱུང་གི་རིན་འབྱུང་། བདེ་བའི་ཚོར་
བ་རིན་འབྱུང་གི་སྣང་མཐའ། སྡུག་བསྔལ་གྱི་ཚོར་བ་རིན་འབྱུང་གི་དོན་གྲུབ། ཚོར་བ་བཏང་སྙོམས་པ་རིན་འབྱུང་གི་རྣམ་སྣང་སྟེ། རིན་འབྱུང་ལྔ་པོ་སྐུ་མདོག་སེར་པོ་ལ་རིམ་བཞིན་སྔོ་སེར་
དམར་ལྗང་དཀར་བའི་མདངས་ཅན། སེར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ན་རིན་པོ་ཆེ་དང་རིན་པོ་ཆེའི་དྲིལ་བུ། གཡས་འོག་གཉིས་རྡོ་རྗེ་འཁོར་ལོ། གཡོན་འོག་
གཉིས་པད་སེར་དང་རལ་གྲི་བསྣམས་པའོ། །ལྟེ་བ་ནས་བརླའི་བར་འདུ་བྱེད་ཀྱི་ཕུང་པོའི་ཚོགས་དོན་གྲུབ་ཏུ་བསྒོམ་པའི་གནས་ཏེ། དབྱེ་བ། ལུས་ཀྱི་འདུ་བྱེད་དོན་གྲུབ་ཀྱི་རྣམ་སྣང་། ངག་
གི་འདུ་བྱེད་དོན་གྲུབ་ཀྱི་སྣང་མཐའ། ཡིད་ཀྱི་འདུ་བྱེད་དོན་གྲུབ་ཀྱི་མི་བསྐྱོད་པ། ཁམས་གསུམ་དུ་སྐྱེ་བའི་ལས་ཀྱི་འདུ་བྱེད་དོན་གྲུབ་ཀྱི་རིན་འབྱུང་། ཐར་པའི་ལམ་གྱི་འདུ་བྱེད་དོན་གྲུབ་ཀྱི་དོན་༔

༄༅། །གྲུབ་རྣམས་སུ་བསྒོམ་སྟེ། དོན་གྲུབ་ལྔ་ཀ་སྐུ་མདོག་ལྗང་ཁུ་ལ་རིམ་བཞིན་དཀར་དམར་སྔོ་སེར་ལྗང་བའི་མདངས་ཅན། ལྗང་ནག་དཀར་བའི་ཞལ་གསུམ་ཕྱག་དྲུག་
གི་དང་པོ་གཉིས་ཀྱིས་རལ་གྲི་དང་རལ་གྲིའི་དྲིལ་བུ་འཛིན་པ། གཡས་འོག་གཉིས་སྣ་ཚོགས་རྡོ་རྗེ་དང་འཁོར་ལོ། གཡོན་འོག་གཉིས་པདྨ་ལྗང་ཁུ་དང་ནོར་བུ་བསྣམས་པའོ། །རིགས་ལྔ་ཉི་ཤུ་
རྩ་ལྔ་པོ་ཞབས་རྡོ་རྗེ་སྐྱིལ་ཀྲུང་གིས་བཞུགས་པའོ། །ཁམས་བཞི་ཡུམ་བཞི་བསྒོམ་པ་ནི། ལྟེ་བར་ས་ཁམས་ཀྱི་ཚོགས་སངས་རྒྱས་སྤྱན་མར་བསྒོམ་སྟེ། དེ་ལས་ཕྱི་ནང་གཉིས་ལས་ནང་ལ་སྐྲ་
དང་རུས་པ་ཕྱི། མཆིན་པ་སྙིང་དང་། ཕྱིའི་དབུས་ཀྱི་རི་རབ་རྣམས་སྤྱན་མའི་རྣམ་སྣང་། ནང་གི་སྤུ་དང་སེན་མོ་རྣག་སྙིང་དང་ཕྱིའི་འཛམ་བུ་གླིང་རྣམས་སྤྱན་མའི་རིན་འབྱུང༌། ནང་གི་སོ་
པགས་པ་ཤ་སྙིང་དང༌། ཕྱིའི་བ་ལང་སྤྱོད་རྣམས་སྤྱན་མའི་སྣང་མཐའ། ནང་རྒྱུས་པ་རྩིབ་མ་སྙིང་ཕྱིའི་སྒྲ་མི་སྙན་རྣམས་སྤྱན་མའི་དོན་གྲུབ། ནང་གི་དྲི་མ་རྒྱུ་མ་མཁྲིས་པ་སྙིང་ཕྱིའི་ལུས་
འཕགས་པོ་རྣམས་སྤྱན་མའི་མི་བསྐྱོད་པར་བསྒོམ་སྟེ། སྤྱན་མ་ལྔ་པོ་དཀར་པོ་ལ་གོ་རིམ་བཞིན་དཀར་སེར་དམར་ལྗང་སྔོ་བའི་མདངས་ཅན། དཀར་ནག་དམར་བའི་ཞལ་གསུམ་ཕྱག་དྲུག་གི་དང་

པོ་གཉིས་ན་འཁོར་ལོ་དང་འཁོར་ལོའི་དྲིལ་བུ་འཛིན་པ། གཡས་འོག་གཉིས་རྡོ་རྗེ་དང་ཨུཏྤལ་དཀར་པོ། གཡོན་འོག་གཉིས་རིན་པོ་ཆེ་དང་རལ་གྲི་འཛིན་པའོ། །ཆུ་ཁམས་ཀྱི་གནས་སྙིང་གར་
མཱ་མ་ཀི་རྣམས་བསྒོམ་སྟེ། དེ་ལས་བད་ཀན་དང་མཆིལ་མ་ནང་དང་ཕྱིའི་འབབ་ཆུ་རྣམས་མཱ་མ་ཀིའི་རྣམ་སྣང་། ནང་གི་གཅིན་དང་ཕྱིའི་རྒྱ་མཚོའི་ཆུ་མཱ་མ་ཀིའི་མི་བསྐྱོད་པ། ནང་གི་རྔུལ་དང་
ཕྱིའི་ཆུ་བོའི་ཆུ་མཱ་ཀིའི་རིན་འབྱུང་། ནང་གི་ཁྲག་དང་ཕྱིའི་བཀོད་མའི་ཆུ་མཱ་ཀིའི་སྣང་མཐའ། ནང་གི་ཁ་ཆུ་དང་ཕྱིའི་སྟེང་ཀའི་ཆུ་མཱ་ཀིའི་དོན་གྲུབ་སྟེ་ལྔ་ཀ་སྐུ་མདོག་སྔོན་མོ་ལ་རིམ་བཞིན་དཀར་
སྔོ་སེར་དམར་ལྗང་བའི་མདངས་ཅན། སྔོ་དཀར་དམར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་རྡོ་རྗེ་དང་དྲིལ་བུ། གཡས་འོག་གཉིས་འཁོར་ལོ་དང་ཨུཏྤལ་སྔོ་དམར། གཡོན་འོག་
གཉིས་རལ་གྲི་དང་ནོར་བུ་འཛིན་པའོ། །མེ་ཁམས་ཀྱི་གནས་མགྲིན་པར་གོས་དཀར་མོའི་ཚོགས་བསྒོམ་སྟེ། དེ་ལས་ནང་མགོ་བོའི་དྲོད་དང་ཕྱིའི་རྡོ་ལས་བྱུང་བའི་མེ་གོས་དཀར་མོའི་རྣམ་
སྣང་༑ ནང་སྙིང་གའི་མེ་དང་ཕྱིའི་རྒྱུན་བཞག་གི་མེ་གོས་དཀར་མོའི་མི་བསྐྱོད་པ། ནང་ལྟེ་བའི་དྲོད་དང་ཕྱིའི་མེ་ཤེལ་གྱི་མེ་གོས་དཀར་མོའི་རིན་འབྱུང་། ནང་ཡན་ལག་གི་དྲོད་དང་ཕྱིའི་ཤིང་

༄༅། །ལས་བྱུང་བའི་མེ་གོས་དཀར་མོའི་སྣང་མཐའ། ནང་ལྟོ་བའི་དྲོད་དང་ཕྱིའི་ནགས་ལས་བྱུང་བའི་མེ་གོས་དཀར་མོའི་དོན་གྲུབ་སྟེ་ལྔ་ཀ་སྐུ་མདོག་དམར་མོ་ལ་རིམ་
བཞིན་དཀར་སྔོ་སེར་དམར་ལྗང་བའི་མདངས་ཅན། དམར་ནག་དཀར་བའི་ཞལ་གསུམ་ཕྱག་དྲུག་གི་གཡས་དང་པོའི་ཨུཏྤལ་དམར་པོ་འདབ་བརྒྱད་ཐུགས་ཀར་ཁ་འབྱེད་པ། གཡོན་དང་པོ་
ཨུཏྤལའིསྡོང་བུའི་རྩ་བ་དང་དྲིལ་བུ་ལྷན་ཅིག་དཀུར་བསྟེན་པ། གཡས་འོག་གཉིས་རྡོ་རྗེ་འཁོར་ལོ། གཡོན་འོག་གཉིས་རིན་པོ་ཆེ་རལ་གྲི་བསྣམས་པའོ། །རླུང་ཁམས་ཀྱི་གནས་སྤྱི་བོར་དམ་
ལྔ་བཅུ་
ཚིག་སྒྲོལ་མའི་ཚོགས་བསྒོམ་སྟེ། དེ་ལས་སྲོག་འཛིན་གྱི་རླུང་སྙིང་ལ་གནས་པ་དང་ཕྱིའི་ཤར་གྱི་རླུང་སྒྲོལ་མའི་མི་བསྐྱོད་པ། ནང་ཐུར་སེལ་འདོམས་ལ་གནས་པ་དང་ཕྱིའི་ལྷོའི་རླུང་སྒྲོལ་མའི་
རིན་འབྱུང༌། ནང་གྱེན་རྒྱུ་ལྐོག་མར་གནས་པ་དང་ཕྱིའི་ནུབ་ཀྱི་རླུང་སྒྲོལ་མའི་སྣང་མཐའ། ནང་མེ་མཉམ་ལྟེ་བར་གནས་པ་དང་ཕྱིའི་བྱང་གི་རླུང་སྒྲོལ་མའི་དོན་གྲུབ། ནང་ཁྱབ་བྱེད་ཚིགས་ལ་
གནས་པ་དང་ཕྱིའི་སྟེང་གི་རླུང་སྒྲོལ་མའི་རྣམ་སྣང་སྟེ་ལྔ་ཀ་སྐུ་མདོག་ལྗང་ཁུ་ལ་རིམ་བཞིན་སྔོ་སེར་དམར་ལྗང་དཀར་བའི་མདངས་ཅན། ལྗང་ནག་དཀར་བའི་ཞལ་གསུམ་ཕྱག་དྲུག་གི་དང་པོ་

གཉིས་སྣ་ཚོགས་རྡོ་རྗེ་དང་དེའི་དྲིལ་བུ། གཡས་འོག་གཉིས་འཁོར་ལོ་དང་རྡོ་རྗེས་མཚན་པའི་ཨུཏྤལ་གཡོན་འོག་གཉིས་རིན་པོ་ཆེ་དང་རལ་གྲི་འཛིན་པའོ། །དེ་རྣམས་སྒེག་ཅིང་ལང་ཚོ་དར་ལ་
བབས་པ། ནུ་འབུར་ལྷག་པར་རྒྱས་ཤིང་། བུད་མེད་སྒྱུ་མའི་ང་རྒྱལ་གྱིས་འགྱིང་བ། རིག་པའི་ཡུམ་གྱི་མཚན་ཉིད་ཡོངས་སུ་རྫོགས་པ། རྡོ་རྗེ་སྐྱིལ་ཀྲུང་གིས་བཞུགས་པའོ། །གཤེགས་པ་
ཉེར་ལྔ་པོ་ཕྱིའི་དམ་ཚིག་སེམས་དཔའ་དང་ཞལ་གཟིགས་ཕྱོགས་གཅིག་པར་བཞུགས་ཤིང། གཤེགས་མ་ཉི་ཤུ་པོ་གནས་སོ་སོའི་གཤེགས་པ་རྣམས་དང་ཞལ་སྤྱོད་ཀྱི་ཚུལ་དུ་བསྒོམ་པའོ། །སྐྱེ་
མཆེད་བྱང་ཆུབ་སེམས་དཔའ་བསྒོམ་ཚུལ་ནི། མིག་འབྲས་གཉིས་ཀྱི་དབུས་སུ་མིག་གི་སྐྱེ་མཆེད་ཀྱི་ཚོགས་བྱང་ཆུབ་སེམས་དཔའ་སའི་སྙིང་པོ་བསྒོམ་སྟེ། དེ་ལས་རྒུན་འབྲུམ་ཚད་ཙམ་གྱི་མིག་
དབང་ས་སྙིང་གི་མི་བསྐྱོད་པ། མིག་འབྲས་དཀར་པོའི་རང་བཞིན་ས་སྙིང་རིན་འབྱུང་ཟུར་གྱིས་བལྟ་བའི་མིག་གཟུགས་ས་སྙིང་གི་སྣང་མཐའ། མིག་རྣམ་པར་གཡོ་བ་ས་སྙིང་གི་དོན་
གྲུབ༑ གཟུགས་གསུམ་འཛིན་པ་ས་སྙིང་གི་རྣམ་སྣང་བསྒོམ་སྟེ་ལྔ་ཀ་སྐུ་མདོག་དཀར་པོ་ཞལ་ཕྱག་རྣམ་སྣང་དང་མཚུངས་ལ། རིམ་བཞིན་སྔོ་སེར་དམར་ལྗང་དཀར་བའི་མདངས་ཅན་སེམས་

༄༅། །དཔའི་སྐྱིལ་ཀྲུང་གིས་བཞུགས་པའོ། །རྣ་བའི་བུ་གར་རྣ་བའི་སྐྱེ་མཆེད་ཀྱི་ཚོགས་ཕྱག་ན་རྡོ་རྗེ་སྟེ། དེ་ལས་གྲོ་ག་གཅུས་ཏེ་བཅད་པ་ལྟ་བུའི་རྣ་དབང་ཕྱག་རྡོར་གྱི་མི་10/L/བསྐྱོད་པ། རྣ་བའི་རང་བཞིན་ཕྱག་རྡོར་གྱི་རྣམ་སྣང༌། རྣ་བའི་བུ་ག་ཕྱག་རྡོར་གྱི་སྣང་མཐའ། རྣ་བའི་རྩ་བ་ཕྱག་རྡོར་གྱི་དོན་གྲུབ། སྒྲ་གསུམ་འཛིན་པ་ཕྱག་རྡོར་གྱི་རིན་འབྱུང་དུ་བསྒོམ་LI
སྟེ༑ ལྔ་ཀ་སྐུ་མདོག་སེར་པོ་ཞལ་ཕྱག་རིན་འབྱུང་དང་མཚུངས་ལ་རིམ་བཞིན་སྔོ་དཀར་དམར་ལྗང་སེར་བའི་མདངས་ཅན་ནོ། །སྣ་བུག་གཉིས་སུ་སྣའི་སྐྱེ་མཆེད་ཀྱི་ཚོགས་ནམ་མཁའི་སྙིང་པོ་
སྟེ༑ དེ་ལས་མིག་སྨན་གྱི་ཐུར་མ་ལྟ་བུའི་སྣ་དབང་ནམ་སྙིང་གི་མི་བསྐྱོད་པ། སྣའི་རང་བཞིན་ནམ་སྙིང་གི་རྣམ་སྣང་། ནང་གི་དབུས་ནམ་སྙིང་གི་རིན་འབྱུང༌། སྣ་བུག་གི་ཁུང་ནམ་སྙིང་གི
དོན་གྲུབ། དྲི་གསུམ་འཛིན་པ་ནམ་སྙིང་གི་སྣང་མཐའ་བསྒོམ་སྟེ། ལྔ་ཀ་སྐུ་མདོག་སེར་པོ་རིན་འབྱུང་དང་མཚུངས་པ་རིམ་བཞིན་སྔོ་དཀར་སེར་ལྗང་དམར་བའི་མདངས་ཅན་ནོ། །ལྕེའི་རྩ་བར་
ལྕེའི་སྐྱེ་མཆེད་ཀྱི་ཚོགས་འཇིག་རྟེན་དབང་ཕྱུག་སྟེ། དེ་ལས་ཟླ་བ་ཕྱེད་པའི་དབྱིབས་ལྟ་བུའི་ལྕེ་དབང་སྤྱན་རས་གཟིགས་ཀྱི་མི་བསྐྱོད་པ། ལྕེའི་རང་བཞིན་སྤྱན་རས་གཟིགས་ཀྱི་རྣམ་

སྣང་༑ ལྕེའི་རྩ་བ་སྤྱན་རས་གཟིགས་ཀྱི་རིན་འབྱུང་། ལྕེའི་རྩེ་མོ་སྤྱན་རས་གཟིགས་ཀྱི་སྣང་མཐའ། རོ་གསུམ་འཛིན་པ་སྤྱན་རས་གཟིགས་ཀྱི་དོན་གྲུབ་ཏུ་བསྒོམ། ལྔ་ཀ་སྐུ་མདོག་དམར་པོ་
ཞལ་ཕྱག་འོད་དཔག་མེད་དང་མཚུངས་ལ་རིམ་བཞིན་སྔོ་དཀར་སེར་དམར་ལྗང་བའི་མདངས་ཅན་ནོ། རྡོ་རྗེའི་བུ་གར་ལུས་ཀྱི་སྐྱེ་མཆེད་ཀྱི་ཚོགས་སྒྲིབ་པ་རྣམ་སེལ་ཏེ། དེ་ལས་ལུས་ཀྱི་དབང་པོ་
སྒྲིབ་སེལ་གྱི་རྣམ་སྣང་། རུས་པའི་རང་བཞིན་སྒྲིབ་སེལ་གྱི་རིན་འབྱུང་། ཤ་ཡི་རང་བཞིན་སྒྲིབ་སེལ་གྱི་སྣང་མཐའ། པགས་པའི་རང་བཞིན་སྒྲིབ་སེལ་གྱི་དོན་གྲུབ། རེག་གསུམ་འཛིན་པ་
སྒྲིབ་སེལ་གྱི་མི་བསྐྱོད་པར་བསྒོམ། ལྔ་ཀ་སྐུ་མདོག་ལྗང་ཁུ་ཞལ་ཕྱག་དོན་གྲུབ་དང་མཚུངས་པ་རིམ་བཞིན་དཀར་སེར་དམར་ལྗང་སྔོ་བའི་མདངས་ཅན་ནོ། །སྙིང་གར་མི་བསྐྱོད་པ་རྣམས་ཀྱི་འོག་
ཙམ་དུ། ཡུལ་ཅན་ཡིད་ཀྱི་དབང་པོ་དང་ནང་གི་ཡུལ་སོ་སོ་རང་རིག་པ་ཆོས་ཀྱི་དབྱིངས་ཉིད་ལམ་དུས་ཀྱི་ཡེ་ཤེས་ལྔར་འཆར་བ་འཇམ་དཔལ་གྱི་ཚོགས་ཏེ། དེ་ལས་མེ་ལོང་ལ་གཟུགས་བརྙན་
འཆར་བ་ལྟར་དངོས་པོ་མ་ལུས་པ་རྣམས་ཅིག་ཆར་དུ་ཡོངས་སུ་ཤེས་པ་མེ་ལོང་ལྟ་བུའི་ཡེ་ཤེས་འཇམ་དཔལ་གྱི་རྣམ་སྣང་། རྐང་མེད་དང་རྐང་གཅིག་དང་རྐང་མང་གི་སེམས་ཅན་རྣམས་ཀྱང་

༄༅། །སེམས་ཙམ་མོ་ཞེས་རྣམ་པ་གཅིག་ཏུ་རྟོགས་པ་མཉམ་ཉིད་ཡེ་ཤེས་འཇམ་དཔལ་གྱི་རིན་འབྱུང་། ཕུང་ཁམས་ལ་སོགས་ཕྱི་ནང་གི་དངོས་པོ་རྣམས་རང་བཞིན་གཅིག་
ལ་རྣམ་པ་སྣ་ཚོགས་པའི་ཆ་ཤས་མ་འདྲེས་པར་ཐ་དད་དུ་རིག་པ་སོར་རྟོགས་ཡེ་ཤེས་འཇམ་དཔལ་གྱི་སྣང་མཐའ། བདག་གཞན་གྱི་བྱ་བ་ལུས་དང་ངག་ཡིད་ཀྱི་ལས་རྫོགས་པར་བྱེད་པའི་ངོ་བོ་ཉིད་
བྱ་གྲུབ་ཡེ་ཤེས་ནི་འཇམ་དཔལ་གྱི་དོན་གྲུབ། ལུས་ངག་ཡིད་ཀྱི་སྒྲིབ་པ་དག་ཅིང་ལས་དང་ཉོན་མོངས་ལས་གྲོལ་ཏེ་དགེ་བ་དང་མི་དགེ་བའི་བག་ཆགས་རྣམ་པར་སྦྱངས། ཆོས་ཀྱིས་དབྱིངས་
རྣམ་པར་དག་པའི་ཡེ་ཤེས་འཇམ་དཔལ་གྱི་མི་བསྐྱོད་པར་བསྒོམ། ཡང་ན་གཞི་དུས་ཀྱི་ཡེ་ཤེས་ལྔ་པོ་དེ་བཞིན་གཤེགས་པ་ལྔར་མོས་པར་བྱ་བ་གང་ཡང་རུང་སྟེ། ཡིད་འཇམ་དཔལ་ལྔ་ཀ་སྐ་
མདོག་དམར་པོ་འོད་དཔག་མེད་ཞལ་ཕྱག་དང་མཚུངས་ལ་རིམ་བཞིན་རིགས་ལྔའི་མདངས་ཅན་ནོ། །དབང་ཡུལ་གྱི་སེམས་མ་དྲུག་བསྐྱེད་ཚུལ་ནི། མིག་གི་སྒོར་ལྡང་ཞིང་རྒྱུ་བའི་རླུང་མིག་གི་
སྐྱེ་མཆེད་ལ་རྟེན་ནས་གཟུགས་རྣམ་པ་ལྔའི་བྱ་བ་བྱེད་པ་གཟུགས་རྡོ་རྗེ་མ། དེ་ལས་སྣང་བ་སྒྲིབ་གཡོག་མེད་པ་དང་། ཡིད་ལ་བྱེད་པ་དང་མིག་གི་དབང་པོའི་ཚོགས་པ་ལྡན་པའི་རྒྱུ་ལས་གཟུགས་477

ཀྱི་ཡུལ་རྣམས་མཐོང་བ་གཟུགས་རྡོ་རྗེ་མའི་རྣམ་སྣང༌། འགྱིང་བག་དང་རྣམ་པར་རོལ་པ་དང་། སྒེག་པའི་གཟུགས་གཟུགས་རྡོ་རྗེ་མའི་མི་བསྐྱོད་པ། རྗེས་སུ་ཆགས་པའི་གཟུགས་གཟུགས་རྡོ་
རྗེ་མའི་རིམ་འབྱུང༌། ཡིད་དུ་འོང་མི་འོང་བར་མ་གསུམ་གྱི་འདུ་ཤེས་འཇུག་པའི་གཟུགས་གཟུགས་རྡོ་རྗེ་མའི་སྣང་མཐའ། བྱ་བ་བྱེད་པའི་གཟུགས་གཟུགས་རྡོ་རྗེ་མའི་དོན་གྲུབ་ཏུ་བསྒོམ། ལྔ་ཀ་
སྐུ་མདོག་དཀར་མོ་ལ། རིམ་བཞིན་དཀར་སྔོ་སེར་དམར་ལྗང་བའི་མདངས་ཅན། དཀར་ནག་དམར་བའི་ཞལ་གསུམ་ཕྱག་དྲུག་གི །དང་པོ་གཉིས་ཀྱིས་མེ་ལོང་དམར་པོ་ངོས་གཉིས་པ་
བསྣམས་པ། གཡས་འོག་གཉིས་རྡོ་རྗེ་ཨུཏྤལ་དཀར་པོ། གཡོན་འོག་གཉིས་རིན་པོ་ཆེ་དང་རལ་གྲི་འཛིན་པའོ། །རྣ་བའི་སྒོར་སྒྲའི་རང་བཞིན་རྣམ་པར་རྒྱུ་བའི་རླུང་རྣ་བའི་སྐྱེ་མཆེད་ལ་བརྟེན་ཏེ་
སྒྲ་རྣམ་པ་ལྔའི་བྱ་བ་བྱེད་པ་སྒྲ་རྡོ་རྗེ་མ་དེ་ལས་རྣ་བའི་ནང་གི་སྒྲ་དང་མགོ་དང་སྐྲའི་སྒྲ་སྒྲ་རྡོ་རྗེ་མའི་རྣམ་སྣང་། གླུ་དང་རྒྱུད་ཀྱི་སྒྲ་སྒྲ་རྡོ་རྗེ་མའི་རིན་འབྱུང་། རྐན་དང་མཆུ་དང་ངག་གི་སྒྲ་སྒྲ་རྡོ་རྗེ་
མའི་སྣང་མཐའ། ནགས་ཚལ་ཆུ་བོ་དང་སེ་གོལ་དང་ཐལ་མོ་དང་རྫ་རྔ་ལ་སོགས་པ་རོལ་མོའི་སྒྲ་སྒྲ་རྡོ་རྗེ་མའི་དོན་གྲུབ།ཡི་གེ་ཧཱུཾ་དང་ཞི་བ་དང་དྲག་པོའི་སྒྲ་སྒྲ་རྡོ་རྗེ་མའི་མི་བསྐྱོད་པར་

ལམ་༄༅། །བསྒོམ། ལྔ་ཀ་སྐུ་མདོག་སེར་མོ་ལ་རིམ་བཞིན་དཀར་སེར་དམར་ལྗང་སྔོ་བའི་མདངས་ཅན། སེར་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ཀྱིས་པི་
ཝཾ་སྔོན་པོ་བསྒྲེང་ཞིང༌། གཡས་འོག་གཉིས་འཁོར་ལོ་དང་ཨུཏྤལ་སྔོ་དམར། གཡོན་འོག་གཉིས་རིན་པོ་ཆེ་དང་རལ་གྲི་འཛིན་པའོ། །སྣའི་སྒོར་དྲིའི་རང་བཞིན་ཡང་དག་པར་རྒྱུ་བའི་སྣའི་སྐྱེ་
མཆེད་ལ་བརྟེན་ནས་དྲི་རྣམ་པ་ལྔའི་བྱ་བ་བྱེད་པའི་དྲི་རྡོ་རྗེ་མ། དེ་ལས་དྲི་སྤྱི་ཙམ་པ་དྲི་རྡོ་རྗེ་མའི་རྣམ་སྣང་། ཡན་ལག་ཐམས་ཅད་ཀྱི་དྲི་དྲི་རྡོ་རྗེ་མའི་རིན་འབྱུང་། དྲི་གསུམ་གྱི་བྱེ་བྲག་དྲི་རྡོ་རྗེ་
གསུམ་མའི་སྣང་མཐའ། རོའི་དྲི་དྲི་རྡོ་རྗེ་མའི་དོན་གྲུབ། དྲི་མི་ཟད་པ་དྲི་རྡོ་རྗེ་མའི་མི་བསྐྱོད་པར་བསྒོམ། ལྔ་ཀ་སྐ་མདོག་དམར་མོ་རིམ་བཞིན་དཀར་སེར་དམར་ལྗང་སྔོ་བའི་མདངས་ཅན། དམར་
ནག་དཀར་བའི་ཞལ་གསུམ་ཕྱག་དྲུག་གིས་དང་པོ་གཉིས་ན་དྲི་བཟང་གི་དུང་ཆོས་འཛིན་ཅིང༌། གཡས་འོག་གཉིས་རྡོ་རྗེ་འཁོར་ལོ། གཡོན་འོག་གཉིས་རིན་ཆེན་རལ་གྲི་བསྣམས་པའོ། །ལྕེ་
རྩེར་རབ་ཏུ་རྒྱུ་བའི་རླུང་ལྕེའི་སྐྱེ་མཆེད་ལ་བརྟེན་པ་རོ་རྣམ་པ་ལྔའི་བྱ་བ་བྱེད་པ་རོ་རྡོ་རྗེ་མ། དེ་ལས་རོ་མངར་བ་རོ་རྡོ་རྗེ་མའི་རྣམ་སྣང༌། སྐ་བ་རོ་རྡོ་རྗེ་མའི་རིན་འབྱུང༌། ཚ་བ་རོ་རྡོ་རྗེ་མའི་སྣང་479

མཐའ༑ ཁ་བ་རོ་རྡོ་རྗེ་མའི་མི་བསྐྱོད་པ། ལན་ཚྭ་བ་དང་སྐྱུར་བ་ལ་སོགས་པ་དྲུག་གི་བྱེ་བྲག་རོ་རྡོ་རྗེ་མའི་དོན་གྲུབ་ཏུ་བསྒོམ་ལྔ་ཀ་སྐུ་མདོག་ལྗང་ཁུ་ལ་རིམ་བཞིན་དཀར་སེར་དམར་སྔོ་ལྗང་བའི་
མདངས་ཅན། ལྗང་ནག་དཀར་བའི་ཞལ་གསུམ་ཕྱག་དྲུག་གི་དང་པོ་གཉིས་ན་རོ་མཆོག་གིས་གང་བའི་སྣོད་འཛིན་ཅིང་། གཡས་འོག་གཉིས་འཁོར་ལོ་དང་རྡོ་རྗེས་མཚན་པས་ཨུཏྤལ། གཡོན་
འོག་གཉིས་རིན་ཆེན་དང་རལ་གྲི་འཛིན་པའོ། །རྡོ་རྗེའི་སྐོར་ངེས་པར་རྒྱུ་བའི་རླུང་ལུས་ཀྱི་སྐྱེ་མཆེད་ལ་བརྟེན་ནས་རེག་བྱ་རྣམ་པ་ལྔའི་བྱ་བ་བྱེད་པ་རེག་རྡོ་རྗེ་མ། དེ་ལས་ཕྱག་རྒྱ་དང་སྟན་གཅིག་
ལ་གནས་པའི་རེག་བྱ་རེག་རྡོ་རྗེ་མའི་རྣམ་སྣང་། འཁྱུད་པའི་རེག་བྱ་རེག་རྡོ་རྗེ་མའི་རིན་འབྱུང༌། འོ་བྱེད་པའི་རེག་བྱ་རེག་རྡོ་རྗེ་མའི་སྣང་མཐའ། རྔུབ་པའི་རེག་བྱ་རེག་རྡོ་རྗེ་མའི་དོན་
གྲུབ༑ བྷ་ག་དང་ལིང་ག་སྦྱོར་བའི་རེག་བྱ་རེག་རྡོ་རྗེ་མའི་མི་བསྐྱོད་པར་བསྒོམ། ལྔ་ཀ་སྐུ་མདོག་སྔོན་མོ་ལ་རིམ་བཞིན་དཀར་སེར་དམར་ལྗང་སྔོ་བའི་མདངས་ཅན། སྔོ་དཀར་དམར་བའི་ཞལ་
གསུམ་ཕྱག་དྲུག་གི །དང་པོ་གཉིས་རྡོ་རྗེ་དང་དྲིལ་བུ། གཡས་འོག་གཉིས་འཁོར་ལོ་པདྨ། གཡོན་འོག་གཉིས་རལ་གྲི་དང་ནོར་བུ་འཛིན་པའོ། །གནས་སོ་སོའི་སེམས་དཔའ་དང་སེམས་མ་

༄༅། །རྣམས་ཞལ་སྤྲོད་ཀྱི་ཚུལ་དུ་དེ་རྣམས་ཐམས་ཅད་སེམས་དཔའི་སྐྱིལ་མོ་ཀྲུང་གིས་བཞུགས་པ། འཛུམ་ཞིང་སྒེག་པའི་ཉམས་ཅན་འདོད་པའི་ཡོན་ཏན་ལྔའི་དགའ་བས་
རོལ་བ། དར་དང་རིན་པོ་ཆེའི་རྒྱན་ཐམས་ཅད་ཀྱིས་བརྒྱན་པ། འོད་ཀྱི་དཀྱིལ་འཁོར་འབར་བའི་ཀློང་ན་བཞུགས་པའོ། །དེ་བས་ན་དམ་པ་རིགས་བརྒྱར་དབྱེ་བའི་དབྱེ་གཞི་ལ་གདན་གསུམ་གྱི་
ལྷའི་ནང་ནས་གཤེགས་པ་གཤེགས་མའི་གདན། སེམས་དཔའ་སེམས་མའི་གདན་གཉིས་པོ་ཁོ་ན་ལས། ཁྲོ་བོ་ཁྲོ་མོའི་གདན་རྩ་རྒྱུད་ལས་གསལ་བར་མ་བཤད་པས་རིགས་བརྒྱར་དབྱེ་བའི་ཚེ་ན་
མི་དགོས། འོན་ཀྱང་ཕུང་པོ་ཁམས་སྐྱེ་མཆེད་ལས་དབང་བྱ་བ་དང་བཅས་པ་གདན་གསུམ་གྱི་ལྷར་གདོད་ནས་དག་པ། ཞེས་འབྱུང་བ་ལྟར་ན་གདན་གསུམ་ཚང་དགོས་པས། ཁའི་དབང་པོ་
བགེགས་མཐར་བྱེད་སྐུ་མདོག་སྔོ་སངས་སྔོ་དཀར་དམར་བའི་ཞལ་གསུམ་ཕྱག་དྲུག་གི་གཡས་གསུམ་རྒྱ་གྲམ་འཁོར་ལོ་གཏུན་ཤིང་། གཡོན་གསུམ་སྡིགས་མཛུབ་དང་བཅས་པའི་ཞགས་པ་དྲིལ་
བུ་དགྲ་སྟ། ལག་པའི་དབང་པོ་ཤེས་རབ་མཐར་བྱེད་དཀར་པོ། དཀར་ནག་དམར་བའི་ཞལ་གསུམ་ཕྱག་དྲུག་གི་གཡས་གསུམ་རྡོ་རྗེ་དབྱུག་པ་རལ་གྲི །གཡོན་གསུམ་སྡིགས་མཛུབ་དང་༔

བཅས་པའི་ཞགས་པ་དྲིལ་བུ་དགྲ་སྟ། རྐང་པའི་དབང་པོ་པདྨ་མཐར་བྱེད་དམར་པོ། དམར་ནག་དཀར་བའི་ཞལ་གསུམ་ཕྱག་དྲུག་གི །གཡས་གསུམ་པདྨ་རལ་གྲི་གཏུན་ཤིང༌། གཡོན
གསུམ་དྲིལ་བུ་སྙིམ་པས་དཀུར་བསྟེན་པ་དང་དགྲ་སྟ་ཞགས་པ། གཤང་བའི་དབང་པོ་གཤིན་རྗེ་མཐར་བྱེད་ནག་པོ་ནག་དཀར་དམར་བའི་ཞལ་གསུམ་ཕྱག་དྲུག་གི །གཡས་གསུམ་དབྱུག་པ་
འཁོར་ལོ་རྡོ་རྗེ། གཡོན་གསུམ་ཐུགས་ཀར་སྡིགས་མཛུབ་དང་བཅས་པའི་ཞགས་པ་དྲིལ་བུ་དགྲ་སྟ། བྷ་གའི་དབང་པོ་གཙུག་གཏོར་འཁོར་ལོས་སྒྱུར་བ་སྔོན་པོ་སྔོ་དཀར་དམར་བའི་ཞལ་གསུམ་
ཕྱག་དྲུག་གི་རྩ་ཕྱག་གཉིས་གཙུག་གཏོར་སྤྱི་བོར་འཛིན་པ། ལྷག་མའི་གཡས་གཉིས་རྡོ་རྗེ་པདྨ། གཡོན་གཉིས་སྡིགས་མཛུབ་རལ་གྲི །མཆོག་གི་དབང་པོ་གནོད་མཛེས་རྒྱལ་པོ་ནག་
པོ༑ ནག་དཀར་དམར་བའི་ཞལ་གསུམ་ཕྱག་དྲུག་གི་གཡས་གསུམ་རྡོ་རྗེ་འཁོར་ལོ་པདྨ། གཡོན་གསུམ་ཐུགས་ཀར་སྡིགས་མཛུབ་དང་བཅས་པའི་ཞགས་པ་པདྨ་རལ་གྲི་བསྣམས་པ་ཐམས་ཅད་
ཀྱང་སྦོམ་ཞིང་ཐུང་ལ་ཁྲོ་བོའི་ཉམས་ཅན་གཡོན་བརྐྱང་བའི་སྟབས་ཀྱིས་བཞུགས་པའོ། །ལས་དབང་གི་བྱ་བ་དྲུག་ཁྲོ་མོ་དྲུག་ནི་གསང་བ་འདུས་པར་མ་བཤད་པས་རེ་ཞིག་དུས་འཁོར་དང་བསྟུན་ཏེ་༔

༄༅། །རྒྱས་བཀབ་ན་ནི། ཞལ་སྒོར་སྨྲ་བ་རེང་བྱེད་མ་སེར་མོ་གཤིན་རྗེ་མཐར་བྱེད་ལྟ་བུ། ལག་མགོར་ལེན་པ་ང་རྒྱལ་ཅན་མ་དཀར་མོ་པདྨ་མཐར་བྱེད་ལྟ་བུ། རྐང་
མགོར་འགྲོ་བ་རྨུག་བྱེད་མ་དམར་མོ་ཤེས་རབ་མཐར་བྱེད་ལྟ་བུ། བཤང་སྒོར་བཤང་བ་འཛག་པ་ཤིན་ཏུ་བརྩོན་འགྲུས་མ་ནག་མོ་བགེགས་མཐར་བྱེད་ལྟ་བུ། རྡོ་རྗེའི་རྩེར་གཅི་བ་འཛག་པ་ཤིན་ཏུ་
སྔོན་མོ་གནོད་མཛེས་རྒྱལ་པོ་ལྟ་བུ། གཙུག་གཏོར་དུ་ཁུ་བ་འཛག་པ་དྲག་སྤྱན་མ་ལྗང་ཁུ་གཙུག་གཏོར་འཁོར་ལོས་བསྒྱར་བ་ལྟ་བུའོ། །འོན་ཀྱང་འདུས་པ་དང་དུས་འཁོར་གཉིས་ཁྲོ་བོ་ཡབ་རྣམས་
སྐུ་མདོག་དང་ཞལ་ཕྱག་མི་མཐུན་པས་ཁྲོ་མོ་གང་ཞིག་ཁྲོ་བོ་འདི་ལྟ་བུ་ཞེས་སྨོས་པ་དེའང་འདུས་པ་རང་ལུགས་སུ་བཤད་པའི་ཁྲོ་བོ་དེ་དང་མཐུན་དགོས་ཤིང་རྩ་ཞལ་སྐུ་མདོག་གི་འགྲོས་སུ་འགྲོ་བས་
ཞལ་མདོག་ཀྱང་ཕན་ཚུན་ཅུང་ཟད་དཀྲུགས་ནས་བསྟུན་དགོས་པར་མ་ཟད་འཐད་མི་འཐད་སླར་བརྟག་འོས་དང༌། གཞན་གསང་བ་འདུས་པ་རང་ལུགས་དང་མི་འགལ་བའི་ཁྲོ་མོ་དྲུག་གི་ཞལ་ཕྱག་
མངོན་རྟོགས་རྙེད་ན་སླར་འཆོས་དགོས་པའང་ཤེས་པར་བྱ་ཞེས་རྗེ་ཆོས་ཀྱི་ཉི་མས་གསུངས། རྡོར་ཕྲེང་གི་ལུང་གི་འཕྲོས་ལས། སློབ་དཔོན་གྱི་ལག་པ་གཡས་ལ་གཤིན་རྗེ་མཐར་བྱེད་483

ནས༑ རྐང་མཐིལ་དུ་གནོད་མཛེས་རྒྱལ་པོའི་བར་གྱི་ཁྲོ་བོ་བཅུ་དང༌། དེ་དང་མཚུངས་པའི་ཁྲོ་མོ་བཅུ་བསྒོམ་པ་ཡང་བཤད་དོ། །གྲུབ་པའི་ཞལ་ལུང་དུ། གསང་འདུས་མི་བསྐྱོད་པའི་ལྷ་སོ་
གཉིས་ལུས་དཀྱིལ་ལྟར་བཀོད་ཅིང་། ཐམས་ཅད་ས་བོན་ལས་བསྐྱེད་ཚུལ་མཛད་ཀྱང༌། གཞིའི་ལྷ་སྐད་ཅིག་ཀྲོང་བསྐྱེད་ཡིན་པས་ལུས་དཀྱིལ་རྣམས་ས་བོན་ལས་བསྐྱེད་མི་དགོས་འདྲ་སྙམ་ཡང་
སླར་བརྟག །བསྡུ་ན་གནས་ལྔར་རིགས་ལྔ་ཡབ་ཡུམ་གྱི་སྒོམ་དོན་ཙམ་ལས་སྐྱེ་མཆེད་སོགས་ཤེས་རིག་གི་ངོ་བོ་ལྷའི་རྣམ་པར་ཤེས་པས། རིགས་བརྒྱའི་ལྷ་ཐམས་ཅད་གསང་ཆེན་རིགས་གཅིག་
ཏུ་འདུས་པ་ཡིན་གསུངས། དེ་ལྟར་གཞུང་བཀའ་ཆོ་ག་གསུམ་དོན་འདི་ཀར་བཤད་པ་ཡོད་པ་དང་། ལྷའི་དམིགས་པ་སྤྱན་དབུས་ནས་སམ་ཐུགས་སྲོག་ནས་རིམ་པས་གསལ་རྫོགས་ལ་
སེམས་གཏོད་པ་དང༌། དེའི་རང་བཞིན་ཤེས་པ་དོན་གྱི་སྙིང་པོའོ། །དེ་ཡང་གསང་སྒྲུབ་བསྐྱེད་རིམ་ངོ་མར་གསུངས་པའི་ངོ་མར་ཞེས་རུས་འདོན་པའི་རྒྱུ་མཚན་ནི། གྱ་ནོམ་ལྷར་ཞེན་ནམ་རིལ་
པོར་བལྟ་བའི་བསྐྱེད་པའི་རིམ་པ་རགས་པ་ཙམ་མ་ཡིན་པར། ཐ་མལ་གྱི་ཆ། སྣང་བའི་ཆ། ཞེན་པའི་ཆ་ལས་འདས་ཏེ། ཆོས་ཉིད་དེ་བཞིན་ཉིད་ཀྱི་དག་པ་ཆོས་ཅན་ལྷ་དང་ལྷ་མོའི་དག་

།པ། སོ་སོ་རང་རིག་གི་དག་པ་སྟེ། དག་པ་གསུམ་གྱིས་རྩིས་ཟིན་ཞིང་རྣམ་པ་གསལ་བ། རྣམ་དག་དྲན་པ། ང་རྒྱལ་བརྟན་པ་སྟེ་ཆོས་གསུམ་ལྡན་གྱིས་ཕུང་
ཁམས་སྐྱེ་མཆེད་སོགས་ལྷའི་སྐུ་ཕྲ་བའི་རང་བཞིན་གསལ་འདེབས་པ་ནི་ཟབ་པ་བསྐྱེད་རིམ་ཞེས་བྱ་བ་བསྐྱེད་རིམ་ངོ་མ་སྟེ་ལུས་དཀྱིལ། དེ་ཡང་བསྒྱར་ཏེ་བསྒོམ་པས་རྫོགས་རིམ་ལས་དམན་
པའོ།། ༈ །།གསུམ་པ་བཟླས་པའི་རྣལ་འབྱོར་ནི། ལྷ་ལ་དམིགས་པས་དུབ་ན་བཟླས་པ་བྱ་སྟེ། དེ་ཡང་སྔགས་ནི། མཚན་ཉིད་པ་དང་། རྒྱུ་མཐུན་པ་གཉིས་ལས། དང་པོ་ནི། དེ་ཁོ་
ན་ཉིད་ཀྱི་ཡེ་ཤེས་རང་ཡིན་ལ། གཉིས་པ་ནི། དེ་ཁོ་ན་ཉིད་དམ་ལྷ་ཚོགས་བསྐུལ་བར་བྱེད་པ་སྟེ། རྡོ་རྗེ་གུར་ལས། མཁའ་འགྲོ་མ་དང་རང་བཙུན་མོ། །མངོན་སུམ་དུ་ནི་བྱ་བའི་ཕྱིར།
སྔགས་ནི་སྙན་གསན་འབེབས་བར་བརྗོད། །དཔེར་ན་སྐྱེས་བུ་ལ་ལ་ཞིག །སྐད་ཀྱི་ང་རོས་བོས་པ་ན། །མངོན་སུམ་དུ་ནི་འོངས་པར་འགྱུར། །དེ་བཞིན་དེ་བཞིན་གཤེགས་ཀུན་
གཤེགས༑ །ཞེས་གསུངས་པས། བོ་དེ་ཙི་ལ་སོགས་པའི་ལས་མཐུན་གྱི་ཕྲེང་བ་དམ་པ་རིགས་བརྒྱའི་ངོ་བོར་བལྟས་ལ། ཡིག་བརྒྱ་དང་དབྱངས་གསལ་འགྱུར་སྔགས་སོགས་བཟླས་པས་བྱིན་

གྱིས་བརླབས་ནས། མཐེ་བོང་ལྕགས་ཀྱུར་དང་དེས་ལྷ་བཀུག་པའི་དམིགས་པས་ཕྲེང་བར་དབབ་སྟེ། ཏིང་ངེ་འཛིན་སེམས་དཔའི་མཐར་བཟླ་བྱའི་སྔགས་ཡི་གེ་བཅུ་གཅིག་པ་ཁ་དོག་སྔོན་པོ་འོད་
ལྔའི་ལུ་གུ་རྒྱུད་དུ་འཁྲིལ་ཞིང༌། ཡིག་ངོ་ཕྱི་དང་མགོ་གྱེན་བསྟན་ཟླུམ་པོ། གཡོན་དུ་བཀོད་དེ་གཡས་སུ་འཁོར་བ་མར་མེའི་ཕྲེང་བ་བཞིན་དུ་འབར་བ་གསལ་བཏབ་ལ། དེ་ཉིད་ལ་སེམས་གཏད་
ཨོཾ་བཛྲ་གུ་རུ་ཌ་ཀྐི་ནཱི་སིདྡྷི་ཧཱུཾ། ཞེས་བཟླས། སྔགས་ཕྲེང་འཁོར་བ་དང་མི་འཁོར་བ་གང་རིགས་གཞན་གཞུང་ལྟར་ཤེས་པར་བྱ་ཞིང་། བཟླས་དམིགས་ནི། ས་བོན་སྔགས་ཕྲེང་ལས་
འོད་ཟེར་གྱི་སྣེ་ལ་མཆོད་པའི་ལྷ་མོ་མཆོད་རྫས་ཐོགས་པ་དཔག་མེད་སྤྲོས་ཏེ་ཞིང་རབ་འབྱམས་ཀྱི། རྒྱལ་བ་སྲས་བཅས་ཐམས་ཅད་མཆོད་པས་མཉེས་པར་བྱས། དེ་རྣམས་ཀྱི་བྱིན་རླབས་དངོས་
གྲུབ་ཐམས་ཅད་འོད་ཟེར་གྱི་རྣམ་པར་བསྡུས་ཏེ་ས་བོན་དང་སྔགས་ཕྲེང་ལ་བསྟིམ། ཡང་འོད་ཟེར་འཕྲོས་སྣོད་ཀྱི་མ་དག་པ་སྦྱངས། འོད་ལྔའི་རང་བཞིན་གྱི་གཞལ་ཡས་ཁང་དུ་བསྒྱུར། བཅུད་
ཀྱི་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་ནས་བླ་མའི་སྐུ་གསུང་ཐུགས་སུ་ཤེས་པའི་སྣང་སྲིད་སྐུ་གསུམ་གྱི་དཀྱིལ་འཁོར་དུ་སད་པར་བྱས་པའི་སྤྲོ་བསྡུའི་དམིགས་པ་ཡང་ཡང་བསྒོམས་ཏེ་ཉིན་

ལམ་༄༅། །རེར་ཐུན་བཞིར་བྱ་བའི་ཐུན་རེ་ལ་ཁྲི་ཁྲག་རེ་འགྲོ་ངེས་སེམས་གཞན་དུ་མི་ཡེངས་ཤིང་བཟླས་བརྗོད་ཀྱི་སྐྱོན་དང་བྲལ་བར་བཟླ་སྟེ། དཔུང་བཟང་གིས་ཞུས་པའི་རྒྱུད་
ལས༑ བཟླས་བརྗོད་བྱེད་ཚེ་མི་མྱུར་མི་དལ་ཞིང་། །སྒྲ་ཆེར་མ་ཡིན་ཧ་ཅང་ཆུང་བ་མིན། །སྨྲ་ཞིང་མ་ཡིན་གཞན་དུ་ཡེངས་ཞིང་མིན། །གུག་བཀྱེད་ཀླད་སྐོར་ཚེག་དྲག་ཉམས་པ་མིན།
ཞེས་དང༌། ལེ་ལོ་འདོད་ཆགས་མི་དགེར་ལྡན་པའི་སེམས། །གང་དང་གང་དུ་གཡེང་ཞིང་རྒྱུ་བ་དག །དེ་དང་དེ་ནས་མྱུར་དུ་བཟློག་ནས་ནི། །གསང་སྔགས་ཡི་གེ་མཆོག་ལ་ལེགས་པར་
བདུན་
སྦྱར༑ །རྩེ་གཅིག་སེམས་ལས་བཟླས་བརྗོད་ཐོགས་མེད་འགྲུབ། །ཅེས་གསུངས་པ་ལྟར་མི་ཚིག་གིས་བར་མ་ཆོད་པར་ཐུན་གྱི་དངོས་གཞི་ལ། ཉིན་རེར་བཞི་ཁྲི་རེ་བཟླ་བའི་ཟླ་བ་གཅིག་ལ་
འབུམ་ཕྲག་བཅུ་གཅིག་དང་ཁ་སྐོང་འབུམ་བཅས་འགྲོ་ངེས་སུ་བྱའོ། ༈ །བཞི་པ་སྤྲོ་བསྡུའི་རྣལ་འབྱོར་ནི། གོང་དུ་བཤད་པའི་དམ་ཚིག་སེམས་དཔའ་དང་ཡེ་ཤེས་སེམས་དཔའ་ཡབ་ཡུམ་གྱི་
ལུས་དཀྱིལ་གྱི་རིགས་བརྒྱའི་ལྷ་དེ་དག་ཐམས་ཅད་མེ་ལོང་ཤིན་ཏུ་དྭངས་པའི་ནང་དུ་གཟུགས་བརྙན་ཤར་བ་བཞིན་བཀྲ་ལམ་མེར་སྣང་བའི་ཡབ་ཡུམ་རྣམས་ཕན་ཚུན་རྒོད་པ་དང༌། བལྟ་བ་༔

དང་༑ ལག་བཅངས་དང་། གཉིས་གཉིས་འཁྱུད་པའི་འདོད་ཡོན་ལྔའི་དགའ་བ་ལ་རོལ་བའི་སྙོམས་འཇུག་རྗེས་སུ་ཆགས་པའི་མེ་འབར་བས་བསྐུལ་ཏེ། སྤྱི་བོ་བདེ་ཆེན་གྱི་འཁོར་ལོ་ན་གནས་
པའི་བྱང་སེམས་ཀྱི་ཐིག་ལེ་ཧཾ་ཡིག་གི་རྣམ་པར་གནས་པ་དེ་ཉིད་ཞུ་ནས། སྤྱི་མགྲིན་སྙིང་ལྟེའི་འཁོར་ལོ་བཞིར་ཕབ་པས་རིམ་པ་བཞིན། དགའ་བ། མཆོག་དགའ། ཁྱད་པར་གྱི་དགའ་བ་
རྒྱུད་ལ་སྐྱེས། གསང་བའི་སྣ་རྩེར་ཡས་བསྟན་གྱི་ལྷན་ཅིག་སྐྱེས་པའི་དགའ་བ་མངོན་དུ་བྱས་ལ་ངོས་བཟུང་བ་ནི། འཇིག་རྟེན་པའི་དབང་ཡིན་ནོ། །སྤྲོ་བསྡུའི་དམིགས་པ་འདི་ཉིད་བཟླས་པའི་
སྒང་དང༌། མཇུག་ཏུ་ལན་ཁ་ཤས་བགྱིས་ན་ལེགས་པར་གསུངས་སོ། ༈ །ལྔ་པ་རྫོགས་པའི་རིམ་པའི་རྣལ་འབྱོར་ནི། འདི་ཉིད་ཀྱང་རྫོགས་རིམ་ངོ་མ་ནི་མ་ཡིན་ཏེ། དེ་ནི་ཐུན་མོང་མ་ཡིན་
གྷི་པའི་ཁྱད་ཆོས་ཡིན་པའི་ཕྱིར་རོ། །མཐར་ཡེ་ཤེས་སེམས་དཔའི་རྗེས་ཆགས་ཀྱི་བདེ་བའི་སྒྲས་སོགས་ཀྱི་དོན། འདི་ནི་སྤྲོ་བསྡུའི་རྣལ་འབྱོར་གྱི་མཐར་དམ་ཚིག་སེམས་དཔའི་ཐུགས་ཀར་བཞུགས་
པའི་བླ་མ་རྡོ་རྗེ་འཆང་ཡེ་ཤེས་སེམས་དཔའ་ཡབ་ཡུམ་རྗེས་སུ་ཆགས་པས་བདེ་བ་ཆེན་པོ་གཡོས་པའི་རང་སྒྲ་ཤིད་ཅེས་པ་དང༌། ྋ སིད་ཅེས་པས་མཚོན་ཏེ་འཁུན་བུ་དང་སྐད་ཀྱིས་འགྱུར་བ་སྣ་ཚོགས་

༄༅། །པའི་སྒྲས། བརྟན་པ་སྣོད་ཀྱི་འཇིག་རྟེན་དང་གཡོ་བ་བཅུད་ཀྱི་སེམས་ཅན་ཐམས་ཅད་ཨ་འཐས་ཅན་མ་ཡིན་པར་སྒྱ་མའམ། རྨི་ལམ་ལྟ་བུ་སྣང་ཡང་བདེན་པར་མ་
གྲུབ་པའི་ཡེ་ཤེས་ཀྱི་རོལ་པར་སད་ཅེས་ཏེ་ཤེས་པར་བྱ་བའི་ཐ་ཚིག་གོ །བརྟན་གཡོའི་དངོས་པོ་སྒྱ་མ་ཙམ་དུ་སྣང་བ་དེ་ཡེ་ཤེས་སེམས་དཔའི་ཞལ་དུ་ཞུགས་པ་འོད་ཀྱི་ཐིག་ལེའི་རྣམ་པར་ཞུ་བ་ཡུམ་
གྱི་མཁའ་ཞེས་པ་བྷ་གར་བབས་པ་དེ་ཉིད་བཾ་ཡིག་གི་རྣམ་པར་གྱུར་པ་དེ་ཉིད་མང་པོར་མཆེད་ཅིང་འཕེལ་རྣམ་པ་སྣ་ཚོགས་པའི་ཁ་དོག་ཅན་གྱི་རིག་མ་ལང་ཚོ་རྒྱས་པ། གཟུགས་མཛེས་
ཤིང་༑ སྐད་སྙན་པ། ལུས་དྲི་ཞིམ་པ། ལྕེ་མཆུའི་སྦྲང་མངར་བ། རེག་པས་མཆོག་གི་བདེ་ཆེན་འཇོ་བར་བཟོད་པའི་ལྷ་མོ་རྣམས་མཆོད་རྫས་ཀྱི་བྱེ་བྲག་དུ་མ་ཐོགས་ཏེ་ཁོར་ཡུག་གི་ནམ་
མཁར་འཕགས་ནས། སེམས་དཔའ་གསུམ་པོ་ལ་གཟུགས་སྒྲ་ལ་སོགས་པའི་འདོད་ཡོན་ལྔ་ཕྱི་དང༌། སྙོམས་འཇུག་གི་རེག་བྱ་དང་དེ་ལས་སྐྱེས་པའི་བདེ་སྟོང་སོགས་ནང་གསང་དེ་ཁོ་ན་ཉིད་
བཅས་པས་མཆོད་མཐར་མཆོད་ལྷ་རྣམས་བདེ་བ་ཆེན་པོའི་ངོ་བོར་ཞུ་ནས་རང་ལ་ཐིམ། ཟབ་པ་གཤིས་དང་གསལ་བ་མདངས་ཟུང་དུ་འཇུག་པའི་ལྷན་སྐྱེས་ཕྱག་རྒྱ་ཆེན་པོའི་ངང་དུ་གློད་པར་༔

བྱའོ༑ ༈ །དྲུག་པ་བསྔོ་བའི་རྣལ་འབྱོར་ནི། ཐུན་ཞབས་ཀྱི་ཆོས་ཏེ། བདག་གིས་བྱས་ཤིང་བསགས་པའི་སོགས་སྔར་བཞིན་ནོ། ༈ །བདུན་པ་བཟའ་བའི་རྣལ་འབྱོར་སོགས་ནི། ཐུན་
མཚམས་ཀྱི་ཆོས་ཏེ་དུས་སྐབས་དང་སྦྱར་བ་ལས་གོ་རིམ་གྱི་ངེས་པ་མེད་བཟའ་བཏུང་རྣམས་ཨཾ་ཨཱཿ ཧཱུྃཧྲཱིཿ སྟེ་ཡི་གེ་བཞིའི། ཨཾ་གྱིས་ཁ་དོག་དྲི་ནུས་ཀྱི་སྐྱོན་སྦྱངས། ཨཱཿ ཡིག་གིས་དམ་ཚིག་གི་
བདུད་རྩིར་རྟོགས་པར་བྱས། ཧཱུཾ་ཡིག་གིས་མང་པོར་སྦར་ཞིང་སྤེལ། ཧྲཱིཿ ཡིག་གིས་ཡེ་ཤེས་ཀྱི་བདུད་རྩིའི་ངོ་བོར་བྱིན་གྱིས་བརླབས་ལ། ངག་ནས་ཀྱང་ཨཾ་ཨཱཿ ཧཱུྃ་ཧྲཱིཿ སྦྱངས་རྟོགས་སྦར་བ་
བདུད་རྩིར་ཞུ་བར་གྱུར། ཞེས་བརྗོད་ནས་རང་ཉིད་རྡོ་རྗེ་གསུམ་གྱི་ལྷར་གདོད་མ་ནས་གྲུབ་པ། གསལ་བཏབ་པའི་ལྗགས་རྡོ་རྗེ་དཀར་པོ་རྩེ་ལྔ་པ་སྦུ་གུ་ཅན་གྱིས་དྲངས་ནས་གསོལ་བར་བསམ་
པའི་ནང་གི་རྣལ་འབྱོར་གྱིས་ལོངས་སྤྱོད་དོ། །ཡང་ན་བཟའ་བཏུང་སོགས་འདོད་ཡོན་གྱི་སྣང་བ་མཐའ་དག་ལ་ཨ་འཐས་བདེན་འཛིན་གྱི་ལྷད་མ་ཞུགས་པར་སྒྱ་མ་ཙམ་གྱི་ངང་ནས་གཉིས་སུ་མེད་
པར་ལོངས་སྤྱོད་པ་སྟེ། ལུགས་གཉིས་གང་རུང་གཅིག་བྱ་ཡི་གཉིས་ཀ་མི་དགོས་སོ། ༈ །བརྒྱད་པ་གཏོར་མའི་རྣལ་འབྱོར་ནི། སྲོད་ཐུན་གྱི་མཇུག་ལྀ་བྱ་སྟེ། དགོངས་མོ་བླ་མ་མཆོད་

༄༅། །པའི་དཀྱིལ་ཆོག་བཏོན་ཚེ། བདག་འཇུག་གྲུབ་རྗེས་སུ། བླ་མའི་གཏོར་མ་གོང་བཞིན་གྱི་ཡི་གེ་བཞིས་བྱིན་གྱིས་རླབས་ལ། རང་གི་སྙིང་གའི་འོད་ཀྱིས་སོགས་
བརྗོད་ལ་དམིགས་པས་རང་ཉིད་བླ་མ་རིགས་དྲུག་པའི་དཀྱིལ་འཁོར་དུ་གསལ་བའི་ཐུགས་ཀའི་ས་བོན་ལས་འོད་ཟེར་དཔག་མེད་འཕྲོས་པས། བརྟན་པ་སྣོད་ཀྱི་འཇིག་རྟེན་ཐམས་ཅད་གཞལ་ཡས་
ཁང་དང༌། གཡོ་བ་བཅུད་ཀྱི་སེམས་ཅན་ཐམས་ཅད་བླ་མའི་རྡོ་རྗེ་གསུམ་གྱི་ལྷ་ཚོགས་ཀྱི་རྣམ་པར་ཤར་བ་ཐམས་ཅད་ཀྱི་ལྗགས་རྡོ་རྗེ་རྩེ་ལྔ་པ་འོད་ཀྱི་སྦུ་གུ་གཏོར་མ་ལ་ཟུག་སྟེ་བཅུད་དྲངས་ནས་
གསོལ་བས་ཟག་མེད་ཀྱི་བདེ་བས་རྒྱད་ཚིམ་ཞིང་མཉེས་པར་བསམས་ལ། སྔགས་མཐར་ཨི་དཾ་བཱ་ལིངྐ་བཏགས་པ་ལན་གསུམ་མམ་ལྔས་ཕུལ་ལ། བདག་དང་སེམས་ཅན་ཐམས་ཅད་ཕྱག་རྒྱ་
ཆེན་པོ་མཆོག་གི་དངོས་གྲུབ་ཚེ་འདི་ཉིད་ལ་ཐོབ་པར་བྱིན་གྱིས་རླབས་ཏུ་གསོལ། ཞེས་འདོད་དོན་གསོལ། གལ་ཏེ་བླ་མཆོད་མི་འདོན་ན་སྲོད་ཐུན་མཇུག་ཏུ། སེམས་དཔའ་གསུམ་བརྩེགས་ཀྱི་
རྣལ་འབྱོར་ལ་གནས་པས་ཁྲིད་ཡིག་བཞིན་བྱས་པས་འཐུས་སོ། ༈ །དགུ་པ་ཀུ་སཱ་ལིའི་ཚོགས་གསོག་པའི་རྣལ་འབྱོར་ནི། ཐུན་རྣམས་ལེགས་པར་གྲུབ་ནས་སྲོད་ལ་ཉལ་ཁར། གཞུང་491

བཞིན་ཕཊ་སྐོར་དགུའི་སྒོ་ནས་བྱ་སྟེ། དམིགས་པ་ནི། རང་ཉིད་ཐ་མལ་དུ་གནས་པའི་སྤྱི་བོ་ནས་ཡར་རང་གི་རྣམ་ཤེས་དང་ཕུང་ཁམས་ལྷའི་ངོ་བོ་གཅིག་འདུས་རྡོ་རྗེ་རྣལ་འབྱོར་མའི་སྐུར་གྱུར་
རྒྱང་ཐོན་བར་སྣང་གི་དཀྱིལ་དུ་བཞུགས་པའི་སྐུ་གཟུགས་མི་ཚད་ནས་སྲིད་རྩེ་བརྒལ་བ་ཙམ་གྱི་བར་མ་ངེས་པར་གསལ་བཏབ་ལ་ཕཊ་ཅེས་བརྗོད། ཡང་རྡོ་རྗེ་རྣལ་འབྱོར་མ་ཇེ་ཆེར་སོང་ནས་རང་གི་
མདུན་དུ་མི་མགོའི་སྒྱེད་པུ་རང་བྱུང་གསུམ་གྱི་ཁར། རང་ལུས་ཐ་མལ་དུ་དོར་བ་དེའི་ཐོད་པ་རྡོ་རྗེ་ཕག་མོའི་ཕྱག་གི་གྲི་གུག་ཚད་པས་ལིང་གིས་བྲེགས་ཏེ་སྒྱེད་པུའི་ཁར་གན་རྐྱལ་དུ་བཞག་པ་རྒྱ་ཁྱོན་
སྟོང་གསུམ་ཙམ་དུ་གྱུར་པར་བསམས་ལ་ཕཊ་བརྗོད། ཡང་རྡོ་རྗེ་རྣལ་འབྱོར་མའི་གྲི་གུག་གིས་ལུས་རྩེན་གྱིས་བླངས་ཐོད་པའི་ནང་དུ་བཅུག །རུབ་ཀྱིས་གཏུབས། ཨོཾ་ཨཱཿ ཧཱུྃ་ཧྲཱིཿ ས་སྦྱངས་
རྟོགས་སྦར་ཞུའི་ཡེ་ཤེས་ཀྱི་བདུད་རྩིར་གྱུར་པར་བསམས་ལ་ཕཊ་བརྗོད། ཕག་མོའི་ཐུགས་འོད་ཀྱིས་བླ་མ་ཡི་དམ་སངས་རྒྱས་བྱང་སེམས་དཀོན་མཆོག་སྲིད་ཞུའི་མགྲོན་ཐམས་ཅད་མཆོད་ཡུལ་དུ་
སྐད་ཅིག་གིས་སྤྱན་དྲངས། ཕཊ་བརྗོད། མགོན་པོ་ཡོན་ཏན་གྱི་མགྲོན་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་རྣམས་སྤྱན་དྲངས་ཕཊ་བརྗོད། གཞི་བདག་གིས་གཙོས་སྡེ་བརྒྱད་སྣང་

༄༅། །སྲིད་ལྷ་འདྲེའི་ཚོགས་དང་ལན་ཆགས་བགེགས་རིགས་ཐམས་ཅད་བཀུག་ཕཊ་བརྗོད། འགྲོ་བ་རིགས་དྲུག་གི་སེམས་ཅན་སྙིང་རྗེའི་མགྲོན་ཐམས་ཅད་ཀྱང་ལྷའི་རྣམ
པར་བྱོན་ཕཊ་བརྗོད། མགྲོན་གོང་འོག་ཐམས་ཅད་ལ་ཕག་མོའི་ཐུགས་ཀ་ནས་ལས་བྱེད་ཀྱི་མཁའ་འགྲོ་གྲངས་མེད་སྤྲོས་པས་ལག་ཐོད་ཀྱིས་བདུད་རྩི་ལས་བཅུས་ཏེ་དྲངས་ནས་གསོལ་བས་ཡུལ་
གོང་མ་རྣམས་མཆོད་པས་མཉེས་ནས་བྱིན་གྱིས་བརླབས་པ་དང་། འོག་མ་རྣམས་མཐའ་དག་ཀྱང་ཅི་འདོད་ལྷུན་གྲུབ་ཀྱི་བདུད་རྩིས་དགྱེས་ཤིང་ཚིམ་པར་གྱུར་ནས་བྱང་ཆུབ་ཀྱི་སེམས་དང་ལྡན་པར་
དྲུག་ཅུ་
གྱུར་ཕཊ་བརྗོད། མཐར་ཕཊ་དྲག་པོ་ཞིག་བརྗོད་ནས་མཆོད་ཡུལ་གྱི་མགྲོན། མཆོད་རྫས་ཤ་ཁྲག །མཆོད་བྱེད་ཀྱི་རྣལ་འབྱོར་མ་ཐམས་ཅད་མི་དམིགས་པའི་འོད་གསལ་ཆོས་སྐུའི་ཀློང་དུ་རང་
ཡལ་གྱིས་བཏང་ལ་མཉམ་པར་བཞག །དགེ་བའི་རྩ་བ་བྱང་ཆུབ་ཏུ་བསྔོའོ། །འདི་ཉིད་ནཱ་རོའི་གསང་སྤྱོད་དང༌། མ་གཅིག་གི་དགོངས་པའི་སྙིང་བཅུད་ཡིན་ཅིང་ཚོགས་བསགས་སྒྲིབ་སྦྱོང་ས་
ལམ་གྱི་བར་ཆད་སེལ་བ་སོགས་ཕན་ཡོན་དང་དགོས་གནད་ཤིན་ཏུ་ཆེ་བས་རྒྱུན་དུ་ཉམས་སུ་ལེན་གལ་ཆེའོ། ༈ །བཅུ་པ་འོད་གསལ་གྱི་རྣལ་འབྱོར་ནི། གཉིད་དགེ་སྦྱོར་དུ་བསྒྱུར་བའི་ཐབས་493

ཡིན་པས། ཉལ་ཁར་འོད་གསལ་ཟིན་པའི་གསོལ་བ་དྲག་པོ་བཏབ། འདུན་པ་བཏང་གཞོག་གཡས་ཕབས་ནས་སེང་གེ་ཉལ་སྟབས་སུ་བྱ་རང་སེམས་དཔའ་སུམ་བརྩེགས་སུ་ལེགས་པར་གསལ་
བཏབ་ལ། སྣང་བའི་ཚོགས་ཁམས་ཕྲ་བ་ལ་གཞུག་ཅེས་པ། ཕྱི་སྣོད་ནང་བཅུད་ཐམས་ཅད་རང་དམ་ཚིག་སེམས་དཔའ་ལ་བསྡུ་བ་སྟེ། སྣང་བ་ནི། ཕྱི་ནང་གིས་བསྡུས་པའི་ཕུང་ཁམས་སྐྱེ་
མཆེད་སོགས་སྣ་ཚོགས་པའི་འཁོར་ལོ་འདི་སྟེ། སྤྱོད་བསྡུས་ལས། ཕུང་པོ་ཁམས་དང་སྐྱེ་མཆེད་དབང་སོགས་རྣམས། ཞེས་པ་དེའོ། །དེ་སེམས་ལ་གཞུག་ཅེས་པ། རང་སེམས་དང་
དབྱེར་མི་ཕྱེད་པའི་ཡེ་ཤེས་སེམས་དཔའ་ལ་བསྡུ་བ་ཡིན་ཏེ།ྋ སྣང་གསུམ་གྱི་ནང་ཚན་སྣང་བའོ། །དེ་སེམས་བྱུང་ལ་གཞུག་ཅེས་པ། ཏིང་ངེ་འཛིན་སེམས་དཔའ་ལ་བསྡུ་བ་སྟེ་སྣང་གསུམ་གྱི་
ནང་ཚན་མཆེད་པ་ལ་འདུ་བས་ན། ལུང་འཕྲོར། ཤེས་པ་གཉིས་པོ་དེང་འདིར་རབ་བསྡུས་ནས། །ཞེས་གསུངས་ཏེ། ཤེས་པ་གཉིས་ནི་སྣང་བ་དང་མཆེད་པའོ། །དེ་མ་རིག་པ་ལ་
གཞུག །ཅེས་པ་ཧཱུྃ་གི་ཞབས་ཀྱུ་ནས་ནཱ་དའི་བར་དུ་བསྡུ་བ་སྟེ། མ་རིག་པ་ནི་སྣང་གསུམ་གྱི་ནང་ཚན་ཉེར་ཐོབ་ཅེས་སམ་ཐོབ་པའམ་སྟོང་པ་ཆེན་པོ་སྟེ། ལུང་དེར། སྟོང་ཆེན་གྱུར་པ་གང་ཞིག་༔

།གཉིད་ལོག་པ། །ཞེས་སོ། །དེ་འོད་གསལ་ལ་བཅུག །ཅེས་པ་ནི་མི་དམིགས་པ་ལ་བཞག་པ་སྟེ། སྣང་གསུམ་ཤར་གྲོལ་དུ་གྱུར་པའི་མཐར་འཆར་བའི་འོད་༄༅།
གསལ་ཏེ། ཉིན་བར་སྒོམ་གྱི་ངོ་བོ་ཐ་མལ་ཀྱི་ཤེས་པ་ལ་རང་བྱན་ཚུད་པ་དག་ལ་འདིར་རྟོགས་པའི་འོད་གསལ་འཆར་ཞིང་། ཉིན་པར་རང་ངོ་རང་ཤེས་ཀྱི་སྒོམ་མེད་ཀྱང་བསྐྱེད་རིམ་མམ།
ལུས་མྱོང་བ་ཅན་ལ་ཉམས་ཀྱི་འོད་གསལ་འཆར་མོད། ཁྲིད་ཡིག་ཏུ་སྔ་མའི་དབང་དུ་མཛད་པའོ། །གང་ལྟར་རུང་རྩ་བའི་དགེ་སྦྱོར་ཡང་དག་གི་དྲན་པ་སོ་གཙུག་པའི་ངང་ལ་ཉལ་བས་ད་ལྟའི
འཆར་སྒོ་འདི་གཉིད་ཡུར་བའི་རྐྱེན་གྱིས་ཅུང་མི་གསལ་བ་ཐིམ་པའི་ཐ་སྙད་དུ་བཏགས་པ་ཡིན། དེ་བཞིན་དུ་ནང་གི་ཤེས་པ་སོ་སོའི་ཐིམ་རིམ་ཡང་དག་གི་དྲན་པས་གཞི་མེད་དུ་གྲོལ་བས་རང་བཞིན་
གཞི་ལ་གནས་པའི་འོད་གསལ་མ་དེ་ཉིད། ཡེངས་མེད་ཀྱི་དྲན་ཤེས་ལ་འོད་གསལ་བུར་བཏགས་པ་དེས་ངོ་ཤེས་པས་འོད་གསལ་མ་བུ་འདྲེས་ཟེར་བའི་བརྡའ་བཏགས་པ་སྟེ། དོན་དུ་ན་ཡེ་ནས་
འདྲེས་འདྲེས་པ་ཡིན་གྱི་གསར་དུ་འདྲེས་རྒྱུ་མེད་དོ། །ལར་གཉིད་དུ་འགྲོ་བ་འདི་འཆི་བ་དང་ཆོས་མཚུངས་ཏེ། འཆི་དུས་ཀྱི་འབྱུང་བ་ཐིམ་རིམ་བསྡུ་བའི་རྟགས་གཉིད་དུ་འགྲོ་བའི་སྐབས་སུ་རིམ་495

པས༑ ས་ཆུ་ལ་ཐིམ་པའི་རྟགས་ལྗི་ཡོར་ཤེས་པ་ནག་འཐིབས། ཕྱི་རྟགས་ཁ་ཆུ། ཆུ་མེ་ལ་ཐིམ་པའི་རྟགས་དཔྲལ་བར་ཚ་འུབ། ལུས་དྲོ་བ་ཕྱི་རྟགས་མིག་ཟུམ། མེ་རླུང་ལ་ཐིམ་པས་
དབུགས་རིང་ནར། ཕྱི་རྟགས་དངངས་པ། རླུང་རྣམ་ཤེས་ལ་ཐིམ་པས་ཉིན་སྣང་གི་རྣམ་རྟོག་འགགས། རྨི་ལམ་ནི་མ་རྨིས་བར་དེར་གཉིད་འཐུག་རྟོག་མེད་དུ་གནས། འཆི་དུས་སུ་ཀུན་རྟོག་
བརྒྱད་ཅུ་འགགས་པ་དེ་བཞིན་དུ། གཉིད་ཧྲིབ་པ་སྣང་བའི་དུས་ཞེ་སྡང་གི་རྟོག་པ་སོ་གསུམ་འགགས། ཆེར་ཧྲིབ་པ་མཆེད་པའི་དུས་འདོད་ཆགས་ཀྱི་རྟོག་པ་བཞི་བཅུ་འགགས། གཉིད་འཐིབ་
ཐོབ་པའི་དུས་གཏི་མུག་གི་རྟོག་པ་བདུན་འགགས་ནས་གཉིད་འཐུག་རྟོག་མེད་གཞིའི་འོད་གསལ་ཤར་བའོ། །ད་ལྟར་གྱི་གཉིད་ཀྱི་ཐིམ་རིམ་དང་འོད་གསལ་ངོ་ཤེས་ན། འཆི་དུས་ཀྱི་ཐིམ་རིམ་
དང་འོད་གསལ་ཡང་སྔར་འདྲིས་ཀྱི་མི་དང་འཕྲད་པ་བཞིན་ནོ། །གཉིད་འཐུག་གི་རྟོག་མེད་ཀྱི་སྐབས་དེར་ངོ་ཤེས་པ་གཞིའི་འོད་གསལ་ཏེ་ཆོས་ཉིད་བར་དོ་དང་མཚུངས། ངོ་མ་ཤེས་པའམ་སོ་མ་
ཟིན་ན་བར་དོ་གཉིས་པའི་སྣང་བ་རིམ་བཞིན་ཐོབ་མཆེད་སྣང་བའི་ཚུལ་དུ་ཤར་བ་སྟེ། གཉིད་འཐུག་འཁྲུལ་སྣང་རྨི་ལམ་འཆར་ལ་ཁད་ཐོབ་པ། འཆར་ཟིན་པ་མཆེད་པ། འཁྲུལ་སྣང་སྣ་ཚོགས་

༄༅། །སུ་ཤར་བ་སྣང་བ་སྟེ་ཐོབ་མཆེད་སྣང་བའི་ཚུལ་གྱིས་རྨི་ལམ་རྨི་བའོ། །ཉིན་བར་གྱི་གནས་སྐབས་དང་སྦྱར་ན། རྟོག་ཚོགས་ཤར་བ་སྣང་བ། རྟོག་ཚོགས་དང་
བྲལ་བར་ཕྱོགས་པ་མཆེད་པ། རྟོག་བྲལ་གནས་པ་ཐོབ་པ་རྟོག་མེད་དེ་འོད་གསལ་ཡིན་ཡང་ཚོ་མ་ཟིན་པ་རྣམ་རྟོག་འཆར་ལ་ཁད་ཐོབ་པ། རྣམ་རྟོག་འཆར་ཟིན་པ་མཆེད་པ། རྟོག་ཚོགས་ཤར་བ་
ཉིད་སྣང་བ། དེ་དག་གཉིད་སད་པ་ཉིན་བར་དང་བར་དོ་འོད་གསལ་འཆར་ཐིམ་ཁོ་ན་འདྲ་བ་ཡིན་ནོ། །དེ་ལྟར་རྣལ་འབྱོར་བླ་མེད་ཀྱི་བསྐྱེད་རྫོགས་ཟུང་ལྡན་དང་བསྟུན་པའི་གསང་སྒྲུབ་ཀྱི་རྣལ་
འབྱོར་བཅུ་པོའི་གོ་དཀའ་བ་རྣམས་ཞིབ་མོར་བཤད་པའོ། །བསྙེན་ཚུལ་གསུམ་པོ་ལ་ཟླ་བ་རེ་རེ་སྟེ་ཟླ་བ་གསུམ་གྱི་ཞག་གྲངས་མ་འཛོལ་བར་སོང་ངེས་གལ་ཆེ་སྟེ། དཀར་རྒྱུད་གོང་མའྀ་གདམས་
ངག་བཀའ་རྒྱ་ཅན་ཡིན་པའི་ཕྱིར་རོ། །ཐོག་མར་བླ་སྒྲུབ་སྤྱི་འགྲོ་ཙམ་མཛད་མཁན་རྣམས་ཀྱི་འདི་ཡན་ཟླ་བ་གསུམ་པོ་རང་གི་འཐུས་པར་མཛད་སྲོལ་ཡོད་དོ། ཝཱ །རྩ་བའི་ས་བཅད་
གཉིས་པ་སྒྲུབ་པ་ནི། སྲུང་འཁོར། སྐྱབས་སེམས། རྡོར་བཟླས། བརྒྱུད་པའི་གསོལ་འདེབས། ཚད་མེད་པ། དམ་ཚིག་སེམས་དཔའ་བསྐྱེད་པའི་འཇིགས་བྱེད་ཆུང་མ་དང་བཅས་པ་

བརྫིས་ཏེ་ཉི་མ་དང་པདྨའི་གདན་ལ་བཞུགས་པ། ཞེས་པའི་བར་ཡན་ཆད་གསང་སྒྲུབ་ཇི་ལྟ་བ་བཞིན་ལ། དམ་ཚིག་སེམས་དཔའི་སྐུ་འོད་ཕུང་སྔོན་པོའི་རྣམ་པ་སྟོང་ར་སོར་མོའི་སྦུབས་ཚུན་ཆད་
སྟོང་སང་ངེར་ཡོད་པའི་ནང་དབུས་དྲང་པོར་མི་རྟོག་པའི་རྩ་དབུ་མ་ཐུགས་ཆོས་སྐྱའི་རང་བཞིན། ངོ་བོ་ཆོས་ཉིད་མཚོན་པས་ནང་སྟོང་པ། ཁ་དོག་འགྱུར་བ་མེད་པ་མཚོན་པས་སྔོན་པོ། བྱེད་
ལས་སྒྲིབ་པ་དག་པས་གསལ་བ། མཚན་ཉིད་སྲོག་ཤིང་མཚོན་པས་དྲང་བ་སྟེ་མཚན་ཉིད་བཞི་ལྡན། ཕྲ་སྦོམ་སྦ་ལྕག་འབྲིང་པོ་ཙམ་སྤྱི་གཙུག་ནས་གསང་བའི་བར་ཐལ་ལེར་ཟུག་པ། དེའི་
གཡས་སུ་གསལ་བའི་རྩ་རོ་མ་གསུང་ལོངས་སྐུའི་རང་བཞིན་དམར་པོ། གཡོན་དུ་བདེ་བའི་རྩ་རྐྱང་མ་སྐུ་སྤྲུལ་སྐུའི་རང་བཞིན་དཀར་པོ་དེ་གཉིས་ཀ་ཕྲ་སྦོམ་གྲོ་སོག་འབྲིང་པོ་ཙམ་རིང་ཐུང་ཚད་
མཉམ་པ། སྤྱི་མགྲིན་གཉིས་ཀའི་རྩ་འཁོར་གྱི་ཕྱི་སྐོར་གྱི་གྲངས་སུམ་ཅུ་རྩ་གཉིས་སུ་མཉམ་ཡང༌། ྋའདིར་སྤྱི་བོར་ཆུ་ཁམས་རྩ་འཁོར་དཀར་པོ་ཕྱི་སྐོར་སུམ་ཅུ་རྩ་གཉིས་ཁ་མར་ཕྱོགས་
པ༑ མགྲིན་པར་མེ་ཁམས་རྩ་འཁོར་དམར་པོ་བཅུ་དྲུག་ཁ་ཡར་ཕྱོགས་པ་བར་སྐོར། སྙིང་གའི་ཕྱི་སྐོར་གྱི་རླུང་ཁམས་རྩ་འཁོར་སྔོན་པོ་བརྒྱད་མར་བསྟན། ལྟེ་བའི་ཕྱི་སྐོར་གྱི་ས་ཁམས་རྩ

༄༅། །འཁོར་སེར་པོ་དྲུག་ཅུ་རྩ་བཞི་ཡར་བསྟན་ཏེ་འཁོར་ལོ་བཞི་པོ་གདུགས་བཞི་བརྩེགས་ཀྱི་རྩིབ་མ་ལྟ་བུ་དང་། རྩ་གསུམ་གདུགས་ཀྱི་ཡུ་བ་ལྟ་བུ། སྤྱི་བོའི་རྩ་འཁོར་གྱི་
ལྟེ་བ་དང་འདབ་མ་སོ་གཉིས་ལ་བླ་མ་རྣམ་སྣང་ཧེ་རུ་ཀ་དཀར་པོ་འཁོར་ལོ་དང་འཁོར་ལོའི་དྲིལ་བུ་འཛིན་པས་ཡུམ་སངས་རྒྱས་སྤྱན་མ་དཀར་མོ་གྲི་ཐོད་འཛིན་པ་ལ་འཁྱུད་པ། ཡབ་ཕྱག་རྒྱ་དྲུག་
དང༌༑ ཡུམ་ཕྱག་རྒྱ་ལྔས་བརྒྱན་ཏེ་ཞབས་གཡས་བརྐྱང་གིས་པད་ཟླ་ལ་བཞུགས་པའི་གཙོ་བོའི་ཐུགས་ཀར་ཟླ་བ་ལ་ཨཾ་ཡིག་དཀར་པོའི་མཐར། ༀ་བཛྲ་གུ་རུ་ཌཱ་ཀྐི་ནི་སིདྡྷི་ཧཱུྃ་ཕཊ། །ཅེས་པའི་
སྔགས་ཕྲེང་དཀར་པོས་བསྐོར་བ། མགྲིན་པའི་རྩ་འཁོར་གྱི་ལྟེ་བ་དང་འདབ་མ་བཅུ་དྲུག་ལ་བླ་མ་པདྨ་ཧེ་རུ་ཀ་དམར་པོ་པདྨ་དང་པདྨས་ཡུ་བ་བྱས་པའི་དྲིལ་བུ་འཛིན་པས་ཡུམ་གོས་དཀར་མོ་དམར་
མོ་གྲི་ཐོད་ཅན་ལ་འཁྱུད་པ། རྒྱན་དང་བཞུགས་ཚུལ་གོང་བཞིན་ལ། དེའི་གཙོ་བོའི་ཐུགས་ཀར་ཟླ་བ་ལ་ཧྲཱིཿ དམར་པོ་སྔགས་ཕྲེང་ཁ་དོག་དམར་པོས་བསྐོར་བ། སྙིང་འཁོར་གྱི་ལྟེ་བ་དང་འདབ་
མ་བརྒྱད་ལ་བླ་མ་རྡོ་རྗེ་ཧེ་རུ་ཀ་ཡབ་ཡུམ་སྔོན་པོ་རྡོ་རྗེ་དང་རྡོ་རྗེའི་དྲིལ་བུ་འཛིན་པས་ཡུམ་མཱ་མ་ཀི་གྲི་ཐོད་འཛིན་པ་ལ་འཁྱུད་པ་རྒྱན་སོགས་གོང་བཞིན། དེའི་གཙོ་བོའི་ཐུགས་ཀར་ཟླ་བ་ལ་ཧཱུཾ་སྔོན་པོ་

སྔགས་ཕྲེང་སྔོན་པོས་བསྐོར་བ། ལྟེ་བའི་རྩ་འཁོར་གྱི་དབུས་དང་རྩ་འདབ་དྲུག་ཅུ་རྩ་བཞི་ལ་བླ་མ་རིན་འབྱུང་ཧེ་རུ་ཀ་ཡབ་ཡུམ་སེར་པོ་རིན་པོ་ཆེ་དང་རིན་པོ་ཆེའི་དྲིལ་བུ་འཛིན་པས་ཡུམ་དབྱིང་
ཕྱུག་མ་གྲི་ཐོད་ཐོགས་པ་ལ་འཁྱུད་པ་སོགས། དེའི་གཙོ་བོའི་ཐུགས་ཀར་ཟླ་བ་ལ་ཏཱཾ་སེར་པོ་སྔགས་ཕྲེང་སེར་པོས་བསྐོར་བ། འཁོར་ལོ་བཞིའི་ལྟེ་བར་བཞུགས་པའི་ཧེ་རུ་ཀ་སོ་སོའི་ཐུགས་ཀར་
ས་བོན་སྔགས་ཕྲེང་སྒོམ་གྱི་འདབ་མ་རྣམས་ལ་ལྷ་ཙམ་གྱི་ཆོག་ལ། ལྷ་མི་བསྒོམ་པའམ་དེ་ཙམ་གསལ་མི་ཐེབས་པས་གཙོ་བོ་འབའ་ཞིག་ལ་འཐུས་པར་བྱས་ཏེ་འདབ་མ་རྣམས་ལ་འཁོར་ལོ་སོ་སོའི་
གཙོ་བོའི་མདོག་ཅན་གྱི་ཐིག་ལེ་ཡུངས་འབྲུ་ཙམ་དེ་ལྷའི་ངོ་བོར་བསྒོམ་པས་ཆོག་པ་ཡོངས་འཛིན་ཀུན་དགའ་ལྷན་གྲུབ་ཀྱིས་བཞེད་དེ་འདམ་ཀར་གསུངས་སོ། །དེ་ལྟར་གསལ་བཏབ་ནས་ཕྲིན་ལས་
བཞིའི་ལག་ལེན་ལ་འཇུག་པའི་དུས་ལ་ལས་བཞིའི་སྦྱིན་སྲེག་དང་ལས་བཞིའི་ཆོ་ག་རྣམས་ལས་མི་གཅིག་པ་མང་ཞིག་སྣང་ཡང་འདིར་དཀར་རྒྱུད་གོང་མའི་ཕྱག་བཞེས་བཞིན་བཤད་དེ། ཐོ་རངས་
ཀྱི་ཐུན་ལ་ཞི་བའི་ལས་སྒྲུབ་པ་ལ། སྤྱི་བོའི་རྣམ་སྣང་ཡབ་ཡུམ་ལ་ལས་མཐུན་གྱིས་མཆོད་དགོས་ལ། དེ་ཡང་ཞི་བའི་ལས་དང་མཐུན་པའི་མཆོད་རྫས་ཀྱིས་ཏེ། མེ་ཏོག་དཀར་པོའི་ཕྲེང་བ་དང་

༄༅། །ཆུན་པོ་སོགས། ཨ་ཀ་རུ་དང་དུ་རུ་ཀ་ག་བུར་སོགས་བདུག་སྤོས། ཆུ་ཤེལ་གྱི་མདངས་དང་མར་དཀར་གྱི་སྣང་གསལ་ཙན་དན་དཀར་པོའི་ཕྱེ་མ་སོགས་ཀྱིས་
མདངས་བསྒྱུར་བའི་དྲི་ཆབ། འབྲས་དཀར་གྱི་ཆན་དང་འབྲུ་དཀར་གྱི་ཞིབ་སོགས་ལས་སྦྲུས་པའི་ལྷ་བཤོས། སྒྲ་འཇམ་ཞིང་སྙན་པའི་རོལ་མོ་སོགས་ཞི་བ་ལ་འོས་པའི་མཆོད་རྫས་ཤེལ་དཀར་ཤི
དངུལ་སོགས་ཀྱི་སྣོད་ཡིད་དུ་འོང་བློས་སྤྲལ་ཞིང་གུས་པས་འབུལ་ལ། མཁས་དབང་བུདྡྷས་མཛད་པའི་ལམ་ཟབ་འཕྲིན་ལས་བཞི་སྒྲབ་ལ་ཉེ་བར་མཁོ་བའི་ངག་འདོན་ཕྲིན་ལས་མྱུར་འགྲུབ་
རེ་
བཞི་
ཀྱི༑ ག་བུར་གུར་གུམ་ཙན་དན་གླ་རྩིའི་ཆུའི། །ཞེས་པ་ནས་མགོན་པོ་རྣམ་པར་སྣང་མཛད་དགྱེས་པར་མཛོད། །བར་གྱིས་མཆོད་ནས། བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་སྡུག་
བསྔལ་མ་ལུས་པ་ཞི་བར་མཛད་དུ་གསོལ། ཞེས་དང༌། ཉེར་མཁོའི་ནང་གི །བདག་དང་མཁའ་མཉམ་སེམས་ཅན་ཐམས་ཅད་ཀྱི། སོགས་ཤྭ་ལོ་ཀས་འདོད་དོན་འགྲུབ་པར་གསོལ་བ་བཏབ་
པས༑ བླ་མ་རྣམ་སྣང་ཧེ་རུ་ཀའི་ས་བོན་སྔགས་ཕྲེང་ལས་ནད་ལ་སོགས་པ་ལུས་སེམས་ལ་གནོད་པ་ཐམས་ཅད་ཞི་བར་བྱེད་པའི་འོད་ཟེར་དཀར་པོ་སྨན་གྱི་བུ་མོ་ལྟ་བུ་འཕྲོས། ཞེས་པའི་བུ་མོ་ནི་
501

སྨན་ནུས་པ་ཅན་གསར་པའི་མིང་ཡིན་ཏེ་སྨན་གྱི་བུ་མོ་ཞེས་པ་ནི། སྙན་ངག་ཏུ་མཛད་པ་ཡིན་གྱི་འཇིག་རྟེན་པ་དག་སྨན་ཆུང་བུ་མོ་ཟེར་བ་དང་མི་གཅིག་གོ །འོད་ཟེར་དེས་འཇིག་རྟེན་གྱི་ཁམས་
ཐམས་ཅད་ཁྱབ། སེམས་ཅན་ཐམས་ཅད་ཀྱི་སྡིག་སྒྲིབ་ཉེར་འཚེའི་རིགས་དང་སྡེ་ཚན་ཐམས་ཅད་ཞི་བར་བྱས། ཕྱོགས་བཅུའི་འཇིག་རྟེན་ན་བཞུགས་པའི་སངས་རྒྱས་རྣམ་པར་སྣང་མཛད་ལ་
སོགས་པ་ཞི་བའི་ལས་ལ་མངའ་བརྙེས་པ་ཇི་སྙེད་པའི་ནུས་པ་བསྡུས་ཏེ་ས་བོན་སྔགས་ཕྲེང་དང་བཅས་པར་ཐིམ་བདག་ཉིད་ཞི་བའི་ལས་ལ་མཐུ་ལྡན་དུ་གྱུར་པར་བསམ་ལ་སྔགས་ཕྲེང་འཁོར་མི་
འཁོར་འདོད་བསྟུན་གྱིས་སྔགས་ཁྲི་ཁྲག་གཅིག་བཟླས་པ་སོགས།ྋ གཞུང་བཞིན་བྱ། མཐར་བསྡུ་རིམ་ནི། རིགས་བཞིའི་ཧེ་རུ་ཀ་རྣམས་རྩ་འཁོར་ལ་ཐིམ། ཕྱི་རོལ་གྱི་སྣོད་བཅུད་རྣམས་རང་
ལུས་ལ་བསྡུ། ྋརང་ལུས་ཡས་མར་འདུས་ནས་སྙིང་གའི་ཧཱུཾ་ལ། ཧཱུཾ་ཞབས་ཀྱུ་ནས་ནཱ་དའི་བར་དུ་བསྡུས་ནས་མཉམ་པར་བཞག་སྟེ་དགེ་བ་བསྔོ་བ་སོགས་སྔར་ལྟར་བྱ། ཐུན་མཚམས་སུ་རང་ཧེ་
རུ་ཀ་ལས་བཞི་སོ་སོའི་ཁ་དོག་ལྟར་ལངས་ནས་སྤྱོད་ལམ་གྱི་རྣལ་འབྱོར་སྔར་བཞིན་བྱའོ། ༈ །གཉིས་པ་སྔ་དྲོའི་ཐུན་ལ། སྲུང་འཁོར་སྐྱབས་སེམས་སོགས་ནས་བརྩམས་དགེ་བསྔོའི་བར་

༄༅། །གཞན་འདྲ་བ་ལ། ཁྱད་པར་རྒྱས་པའི་ལས་སྒྲུབ་པ་ཡིན་པས། ལྟེ་བའི་རིན་འབྱུང་ཡབ་ཡུམ་གྱི་ས་བོན་སྔགས་བཅས་ལ་ཆེད་དུ་དམིགས་ནས། རྒྱས་པའི་ལས་
1/1/01
དང་མཐུན་པའི་མཆོད་རྫས་ནི། རིན་པོ་ཆེ་འབའ་ཞིག་ལས་གྲུབ་པའི་ཞིང་ཁམས་རྒྱ་ཆེ་ལ་ཁོད་སྙོམས་པ་ཡིད་དུ་མཆིས་པའི་ལྟེ་བར། རིན་པོ་ཆེ་སྣ་བཞི་ལས་གྲུབ་པའི་རི་རབ་ལྷུན་པོ་གྲུ་བཞི་པ་
བང་རིམ་བཞི་ལྕོག་བརྒྱད་དང་ལྡན་པའི་སྟེང་དུ་ལྷའི་འཇིག་རྟེན། ཕྱོགས་མཚམས་རྣམས་སུ་མིའི་གླིང་བཅུ་གཉིས། རྒྱལ་སྲིད་སྣ་བདུན་གཏེར་བུམ་དང་བརྒྱད། རིན་པོ་ཆེའི་རི་བོ། དཔག་
བསམ་གྱི་ཤིང་། འདོད་འཇོའི་བ། མ་རྨོས་པའི་ལོ་ཏོག །ཉི་མ་དང་ཟླ་བ། གདུགས་རྒྱལ་མཚན། བཀྲ་ཤིས་པའི་རྫས་ཐོགས་པའི་ལྷ་མོ་བརྒྱད། གཞན་ཡང་དཔལ་དང་འབྱོར་བའི་ཕུང་
པོ་བསམ་གྱིས་མི་ཁྱབ་པ། གསེར་བཟང་པོ་ལས་བྱས་པའི་ཡོ་བྱད་ཀྱི་ཁྱད་པར་སྣ་ཚོགས་པ་བཅུད་ཀྱིས་གང་བ་བློས་སྤྲལ་ཏེ་ཕུལ་ལ། གསེར་གྱི་ས་གཞིའི་དབུས་སུ་རིན་པོ་ཆེའི། །སོགས་
ནས༑ རྡོ་རྗེ་ཉི་མ་དགྱེས་པའི་འཛུམ་ཕྱེ་ཞིག །ཅེས་པའི་བར་གྱིས་མཆོད། །བདག་དང་སེམས་ཅན་ཐམས་ཅད་ཀྱི་ཚེ་དང་བསོད་ནམས་སོགས་གཞུང་གི་ཚིག་ལྷུག་དང༌། ཚེ་དཔལ་བསོད་

ནམས་ནོར་འབྲུ་ཟས་སྐོམ་གོས། །སོགས་ཤྭལོ་ཀས་འདོད་དོན་གསོལ། བླ་མ་རིན་འབྱུང་གི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་འོད་ཟེར་སེར་པོ་རྒྱལ་མཚན་གྱི་རྩེའི་ཡིད་བཞིན་
གྱི་ནོར་བུ་ལྟ་བུ་ཞེས་པ་ནི། ནོར་བུའི་མཆོག་གང་དག་བཀྲུ་བ་དང༌། ཕྱི་བ་ལ་སོགས་པས་བྱི་དོར་བྱས་ཏེ་རྒྱལ་མཚན་གྱི་རྩེ་ལ་བཏགས། མཆོད་ནས་གང་འདོད་པའི་དངོས་གྲུབ་ཞུས་པས་ཡིད་
ལ་འདོད་པ་བཞིན། རྟ་དང་གླང་པོའམ། གཡོག་དང་ཁང་ཁྱིམ་མམ། བཟའ་བཏུང་དང་རྒྱན་གོས་སམ། ནོར་རྫས་དང་ལོངས་སྤྱོད་སོགས་གང་གང་འདོད་པ་དེ་དེས་ཡིད་བཞིན་དུ་འབྱུང་
བས་ན་ཡིད་བཞིན་གྱི་ནོར་བུ་ཞེས་དཔེར་མཛད་པ་དེ་ལྟ་བུའི་འོད་ཟེར་སེར་པོས་འཇིག་རྟེན་གྱི་ཁམས་ཁྱབ། སེམས་ཅན་ཐམས་ཅད་ཀྱི་ཚེ་དང་བསོད་ནམས་སོགས་ཕུན་སུམ་ཚོགས་པ་ཐམས་ཅད་
རྒྱས་པར་བྱས། རྒྱས་པའི་ལས་ལ་མངའ་བརྙེས་པ་ཐམས་ཅད་ཀྱི་ནུས་པ་བསྡུས། ཞེས་པ་ནི། རྒྱལ་བ་རིན་ཆེན་འབྱུང་ལྡན་གྱིས་གཙོ་མཛད། ཚེ་རྒྱས་པར་ཚེ་དཔག་མེད་དང་ཨོ་རྒྱན་པདྨ་
སོགས་ཚེའི་རིག་འཛིན་ཐོབ་པ། ནོར་དང་དཔལ་འབྱོར་རྒྱས་པར་རྣམ་ཐོས་སྲས་སོགས་ནོར་ལྷ། མངའ་ཐང་རྒྱས་པར་མི་མཇེད་ཀྱི་བདག་པོ་ཚངས་པ། ལྷ་རྣམས་ཀྱི་དབང་པོ་བརྒྱ་༔

།བྱིན། འཁོར་ལོས་བསྒྱར་བའི་རྒྱལ་པོ་སོགས་ཀྱི་ནུས་པ་བསྡུས་ཏེ་ས་བོན་སྔགས་ཕྲེང་ལ་བསྟིམ། བདག་ཉིད་རྒྱས་པའི་ལས་ལ་མཐུ་ལྡན་དུ་གྱུར་པར་བསམ་ལ་
。 སྔགས་ཁྲི་ཁྲག་གཅིག་བཟླས་ལ་བསྡུ་རིམ་སོགས་སྔར་བཞིན་ནོ། ༈ །གསུམ་པ་དགོངས་ཐུན་དབང་གི་ལས་སྒྲུབ་པ་ལ། སྲུང་འཁོར་ནས་བཟུང་སྔར་བཞིན་ལ། ཁྱད་པར་མགྲིན་པའི་རྩ་
འཁོར་བླ་མ་པདྨ་ཧེ་རུ་ཀ་ཡབ་ཡུམ་ས་བོན་སྔགས་ཕྲེང་ལ་ཆེད་དུ་དམིགས་ནས། དབང་གི་ལས་དང་མཐུན་པའི་མཆོད་པ་ནི། གཟུགས་མཛེས་ཀྱིས་ཕ་རོལ་འགུགས་པ། སྒྲ་སྙན་གྱིས་ཡིད་
Wi
འཆིང་བ། དྲི་ཞིམ་གྱིས་དབང་དུ་འདུ་བ། མཆུ་སྦྲང་གིས་མྱོས་པར་བྱེད་པ། རེག་པའི་བདེ་བས་ལྟུང་བར་བྱེད་པའི་འདོད་ཡོན་གྱི་ལྷ་མོ་ལྔ་དང་དགའ་བ་བཅུ་དྲུག་གི་འདོད་པ་ཀུན་ནས་འཇོ་བའི་
རིག་མ་བཅུ་དྲུག་དང༌། སྲེད་བདེའི་ཟག་པ་ལས་འདས་པའི་ལྷ་མོ་ཉི་ཤུ་སོགས་དབང་གི་ལས་ལ་མངའ་བརྙེས་པའི་མཆོད་ལྷ་རྣམས། པདྨ་རཱ་ག་དང༌། བཛྲ་ཧི་ར་དང༌། མེ་ཤེལ་
དང་༑ ཟངས་ལ་སོགས་པའི་སྣོད་མང་པོ་བཅུད་ཀྱིས་གང་བ་ཐོགས་ཏེ། རྣམ་པར་འགྱུར་བའི་གར་དང་བཅས་པས་འབུལ་བར་ཡིད་ཀྱིས་སྤྲུལ་ནས། ངག་ཏུ། གཟུགས་མཛེས་མགྲིན་པའི་

གླིང་བུ་སྒྲ་སྙན་འབྱིན། །ཞེས་པ་ནས། པདྨ་གར་དབང་དགྱེས་པའི་གར་མཛོད་ཅིག་བར་གྱིས་མཆོད། དབང་གི་འདོད་གསོལ། ཁམས་གསུམ་མ་ལུས་དབང་དུ་འདུ་བར་མཛད་དུ་
གསོལ༑ ཞེས་དང༌། ས་གསུམ་དབང་པོར་བཅས་དང་ཁྱད་པར་དུ། །སོགས་ཤྭ་ལོ་ཀས་འདོད་དོན་གསོལ། བླ་མ་སྣང་མཐའི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་འོད་ཟེར་
དམར་པོ་དབང་ཕྱུག་ཆེན་པོའི་ལྕགས་ཀྱུ་ལྟ་བུ། ཞེས་པ་ནི། ལྷ་དབང་ཕྱུག་ཆེན་པོ་དེ་ནི་དབང་དགུག་གི་ལས་ལ་མངའ་བརྙེས་པ་ལས་དེ་ཡང་ཕྱག་མཚན་གྱི་ལྕགས་ཀྱུས་བྱེད་དེ་ཐམས་ཅད་དབང་
དུ་བསྡུས་པའི་ཕྱིར་རོ། །དེ་ལྟ་བུའི་འོད་ཟེར་གྱིས་འཇིག་རྟེན་གྱི་ཁམས་ཁྱབ་སྟེ་ཁམས་གསུམ་སེམས་ཅན་ཐམས་ཅད་ཀྱི་སྙིང་ལ་བཏབ་སྟེ་དྲངས། འོད་ཞགས་ཀྱིས་བཅིངས་ཏེ་གན་རྐྱལ་དུ་བདག་
གི་མདུན་དུ་བོར་བས་ཅི་བསྒོ་བ་ཉན་ཅིང་དབང་དུ་འདུས་པར་བསམ། ཁྱད་པར་དུ་དབང་གི་ལས་ལ་མངའ་བརྙེས་པ་ནི། པདྨ་གར་དབང་དང་། ཁྲོ་རྒྱལ་རྟ་མགྲིན་དང༌། དབང་ཕྱུག་མ་ཧཱ་དེ་
ཝ་དང༌། ཚོགས་བདག་དང༌། གདོང་དྲུག་དང་། མིའི་དབང་པོ་དང་། བཙུན་མོ་དང་། བློན་པོ་དང་། སྨད་འཚོང་མ་ལ་སོགས་པ་སྟེ། དེ་དག་གི་ནུས་པ་བསྡུས་ཏེ་ས་བོན་སྔགས་ཕྲེང་

༄༅། །ལ་ཐིམ། བདག་ཉིད་དབང་གི་ལས་ལ་མཐུ་ལྡན་དུ་གྱུར་པར་བསམ་ལ་སྔགས་ཁྲི་ཁྲག་གཅིག་བཟླ། བསྡུ་རིམ་སོགས་འདྲའོ། ༈ །བཞི་པ་སྲོད་ཐུན་དྲག་པོའི་
ལས་སྒྲུབ་པ་ལ། སྲུང་འཁོར་ནས་བཟུང་གཞན་འདྲ་བ་ལ། ཁྱད་པར་སྙིང་གའི་རྩ་འཁོར་བླ་མ་རྡོ་རྗེ་ཧེ་རུ་ཀ་ཡབ་ཡུམ་ས་བོན་སྔགས་ཕྲེང་ལ་ཆེད་དུ་དམིགས་ནས། དྲག་པོའི་ལས་མཐུན་གྱི་
མཆོད་པ་ནི། ཁྲག་སྣའི་མཆོད་ཡོན། དུག་ཆུའི་ཞབས་བསིལ་དབང་པོ་དང་དོན་སྙིང་གི་མེ་ཏོག །གསུར་ཆེན་གྱི་བདུག་སྤོས། ཞུན་ཆེན་གྱི་མར་མེ། མཁྲིས་ཞག་གི་བྱུག་པ། ཤ་ཁྲག་གི་
ཞལ་ཟས། རྐང་གླིང་ཐོད་རྔའི་རོལ་མོ་སོགས་དྲག་ལས་ལ་འོས་པའི་མཆོད་པ་དང་། རྫས་ཀྱི་སྣོད་ཞིང་ཆེན་གྱི་གཡང་གཞི་དང་། སྲིན་པོའི་བྲང་ཁོག །དགྲའི་ཐོད་པ། ལྕགས་སྣོད་སོགས་
སོ༑ །མཆོད་ཚིག །ཁྲག་སྣ་དུག་ཆུའི་མཆོད་ཡོན་ཞབས་བཀྲུ་དང༌། །ནས་འབུལ་ལོ་མི་བསྐྱོད་མགོན་པོ་དགྱེས་པར་རོལ། །ཅེས་བརྗོད། དྲག་པོའི་འདོད་གསོལ། གདུག་པ་ཅན་ཐམས་
ཅད་ཚར་གཅོད་པར་མཛད་དུ་གསོལ། དང༌། ཞིང་བཅུ་ཉམས་པ་བདུན་སོགས་བསྟན་པའི་དགྲ །སོགས་ཤྭ་ལོ་ཀས་འདོད་དོན་གསོལ། བླ་མ་མི་བསྐྱོད་པའི་ཐུགས་ཀའི་ས་བོན་སྔགས་ཕྲེང་

ལས་འོད་ཟེར་ནག་པོ་སྤུ་གྲི་ཅན་གྱི་རླུང་ལྟ་བུ། ཞེས་པ་ནི། འཇིག་རྟེན་ཁམས་འདིའི་ཕྱི་རོལ་གྱི་ཕྱོགས་བཅུར་ངོ་བོ་རླུང་ལ། རྣམ་པ་སྤུ་གྲི་རེག་གཅོད་ཅེས་རྣོ་ཞིང་རྩུབ་པས་གང་ལ་རེག་པའི་
དངོས་པོ་རྡུལ་ཕྲན་ཙམ་དུ་འཐོར་བས་ན་འཐོར་བྱེད་ཀྱི་རླུང་སྤུ་གྲི་ཅན་ཞེས་ནུས་པ་རྩུབ་པའི་དཔེར་མཛད་པའོ། །དེ་བཞིན་གྱི་འོད་ཟེར་ཚ་ལ་རྩུབ་པ་ཕྱོགས་བཅུར་འཕྲོས་ཏེ། བསྒྲལ་བར་འོས་པའི་
ཞིང་ནི། བསྟན་པ་ལ་སྡང་བ། བླ་མ་ལ་སྨོད་པ།ྋ སེམས་ཅན་ལ་འཚེ་བ་སོགས་ཞིང་བཅུ་ཚང་བའི་བསྟན་དགྲ་ཐམས་ཅད་ལ་ཕོག་པས་དུམ་བུ་དུམ་བུར་བཏང་ཏེ་མཐར་རྡུལ་དུ་བརླག །རྣམ་
ཤེས་ཆོས་ཀྱི་དབྱིངས་སུ་སྤར་དྲག་པོའི་ལས་ལ་མངར་བརྙེས་པ་ནི། ཁྲོ་བོའི་རྒྱལ་པོ་བཅུ། གསང་བདག་ཕྱག་རྡོར། ནག་པོ་ཆེན་པོ། ཚངས་པའི་སྲིན་པོ། བདུད་དང་དགྲ་བགེགས་ཚར་
གཅོད་པ་ལ་མཐུ་སྟོབས་ནུས་པའི་བདག་པོ་གཞན་ཡང་སྟེ། དེ་དག་གི་ནུས་མཐུ་ཐམས་ཅད་བསྡུས་ཏེ་ས་བོན་སྔགས་ཕྲེང་ལ་ཐིམ་པས་བདག་ཉིད་དྲག་པོའི་ལས་ལ་མཐུ་ལྡན་དུ་གྱུར་པར་བསམ་ལ་
སྔགས་ཁྲི་ཕྲག་གཅིག་བཟླས། ཕྲིན་ལས་བཞི་སྒྲུབ་སྐབས་སྔགས་མཐར་ཕཊ་སྦྱར་བ་ནི་ལས་སྦྱོར་གྱི་ཤམ་བུ་ཡིན་པར་སྣང༌། མཇུག་ཏུ་ཡིག་བརྒྱ་དང་དབྱངས་གསལ་ཡེ་དྷར་རྣམས་ཅི་རིགས་

༄༅། །བཟླས་ལ། བསྡུ་རིམ་དགེ་བསྔོ་སོགས་བྱ་སྟེ། དེ་ལྟར་རིགས་འགྲེ་ལེགས་པར་ཤེས་པར་བྱས་ནས། ཐོ་རེངས་སྤྱི་བོའི་འཁོར་ལོ་ལ་དམིགས་ནས་ཞི་བ། སྔ་དྲོ་
ལྟེ་བའི་འཁོར་ལོ་ལ་དམིགས་ནས་རྒྱས་པ། དགོངས་མོ་མགྲིན་པའི་འཁོར་ལོ་ལ་དམིགས་ནས་དབང་། སྲོད་ལ་སྙིང་གའི་འཁོར་ལོ་ལ་དམིགས་ནས་དྲག་པོའི་ལས་ཏེ། ཐུན་བཞིའི་དམིགས་
པའི་ཁ་བསྒྱུར་ལ་ཟླ་བ་གཅིག་ཏུ་འབད་པ་ནི་སྒྲུབ་པའོ། །ཕྲིན་ལས་བཞི་སྒྲུབ་འདི་ཉིད་ཀྱི་དྲག་ལས་སྐབས་སུ་ཟིན་བྲིས་སྦས་པ་མིག་འབྱེད་ན་དམིགས་པའི་བསྒྱར་ཁ་གཞན་ཡང་སྣང་མོད་ཀྱི་གཞུང་
འདིས་མ་འཐུས་པ་མེད་འདྲ་ཞིང་སྤྲོ་ན་དེ་དག་ཀྱང་བྱའོ། །དེ་ཡན་ཟླ་བཞིའི་ཕྱག་ལེན་ངེས་ཅན་དེང་སང་གནང་རྒྱུན་ཉམས་མེད་བཀོད་པར་ལགས།། །།རྩ་བའི་ས་བཅད་གསུམ་པ་
ལས་སྦྱོར་ནི། དེ་ལྟར་བསྙེན་ཚུལ་གསུམ་དང་སྒྲུབ་ཚུལ་བཞི་སྔོན་དུ་སོང་བའི་རྣལ་འབྱོར་པས། བླ་མའི་ལས་སྦྱོར་བརྩམས་པར་བྱ་བ་ལ། དེ་ཡང་གཞན་ལས་འབྱུང་བའི་རྫས་བསགས་པ་
དང་༑ འཁོར་ལོ་འབྲི་བ་སོགས་ཀྱི་རྣམ་གཡེང་མི་དགོས་པར་བླ་མའི་མོས་གུས་འབའ་ཞིག་གིས་ཁ་བསྒྱར་ལས་ཅི་འདོད་པའི་འབྲས་བུ་བདེ་བླག་ཏུ་འབྱུང་བས་ན།ྋ ཆོས་རྗེ་རས་པའི་ཞལ་

གདམས་ཀུན་གསལ་དྲི་མེད་དུ། མོས་གུས་སྲོག་གི་འཁོར་ལོ་འདི། །སྒོ་རྣམས་འབྱེད་པའི་ལྡེ་མིག་ཡིན། གསོལ་འདེབས་ལ་སོགས་སྦྱོར་བ་འདི། །ཕྲིན་ལས་གང་འདོད་གནད་བསྣུན་
ཡིན༑ །ཞེས་དང༌། སྒྲུབ་ཐབས་ཐུགས་རྗེ་ཉི་རྒྱས་སུ། །གཅིག་ཏུ་ངེས་པ་མ་ཡིན་ཏེ། །སེམས་ཀྱི་རྣམ་འཕྲུལ་ཡིན་པས་ན། །ཅི་ཡང་བསྒྱུར་དུ་རུང་བ་ཡིན། །དེས་ན་བླ་མའི་སྒྲུབ་པ་
འདི༑ །གང་ལྟར་བསྒྲུབ་ཀྱང་འགྲུབ་པ་ཡིན། །ཞེས་གསུངས་པ་ལྟར། དཔལ་ཕག་མོ་གྲུབ་པའི་གཏེར་ཁ་བཅུ་པའི་དགོངས་པ་ཇི་ལྟ་བ་ཁྲིད་ཡིག་ལས་འབྱུང་བ་བཞིན་ཏེ། ཉམས་སུ་བླངས་
ཚུལ་ནི། སྲུང་འཁོར། སྐྱབས་སེམས། རྡོར་བཟླས། རྒྱུད་འདེབས་ནས་བཟུང་སེམས་དཔའ་སུམ་བརྩེགས་བསྒོམ་པའི་བར་གསང་སྒྲུབ་བཞིན་ལ། མདུན་གྱི་ནམ་མཁར་ཚོགས་ཞིང་གི་
གཙོ་བོར་བླ་མ་ཉིད་གང་འདོད་བསྒྱར་བསྒོམ་བྱ་བ་སྟེ། ནད་ཞི་བར་འདོད་ན་བླ་མ་སྨན་པའི་རྒྱལ་པོ་བསྒོམ་གདོན་ཞི་བར་འདོད་ན་ཕྱག་རྡོར། སྡིག་སྒྲིབ་ཞི་བར་འདོད་ན་རྡོ་རྗེ་སེམས་དཔའ་དབང་དུ་
འདུ་བར་འདོད་ན་རྟ་མགྲིན། གྲུབ་པ་བརྒྱད་ཐོབ་པར་འདོད་ན་བདེ་མཆོག །བྱིན་རླབས་འཇུག་པར་འདོད་ན་ཕག་མོ། དྲག་པོ་མངོན་སྤྱོད་ཀྱི་ཕྲིན་ལས་འདོད་ན་འཇམ་དཔལ་གཤིན་རྗེའི་གཤེད་ ྃ

༄༅། །དང༌། མགོན་པོ། ནོར་ཆེ་བར་འདོད་ན་རྣམ་ཐོས་སྲས་དང་ནོར་ལྷ་ཛམ་བྷ་ལ་སོགས། འཁོར་མང་བར་འདོད་ན་བསྟན་པའི་གཙོ་བོ། ཤེས་རབ་ཆེ་བ་འདོད་ན་
ཇམ་དབྱངས། ཚེ་རིང་བར་འདོད་ན་ཚེ་དཔག་མེད་པ་སྟེ་ཐམས་ཅད་བླ་མ་ཉིད་ཚོགས་ཀྱི་ཞིང་དེར་བསྒོམ་རང་གི་གང་དོན་དུ་གཉེར་རྒྱུ་དེ་མཆོད་པ་ཕུལ། ཡེངས་མེད་ཀྱི་ངང་ནས་མོས་གུས་ཆེན་
པོས་གསོལ་བ་ཕུར་ཚུགས་སུ་བཏབ། འདོད་དོན་སྨྲེང་དུ་གསོལ་བ། ལས་ཚོགས་ཀྱི་ཕྲིན་ལས་བཞིའམ་བརྒྱད་དམ་བཅུ་གཉིས། ཐུན་མོང་གི་གྲུབ་པ་བརྒྱད། མཆོག་གི་དངོས་གྲུབ་ཆེན་
པོའང་དཀའ་བ་མེད་པར་ཡིད་བཞིན་དུ་འགྲུབ་པ་ཐེ་ཚོམ་མ་མཆིས་སོ། །དེ་དག་གི་སྤུ་རིས་ཞིབ་པར་འགྲོ་མགོན་གཙང་པའི་ཞལ་གདམས་ཀུན་གསལ་དྲི་མེད་དུ་གསུངས་པ་གོ་སླ་བས་ཡི་གེ་ལ་མ་
བརྩེགས་པར་འདིར་འགོད་ན། དེ་ཉིད་ལས། གསང་སྔགས་ཐབས་ཀྱི་རྒྱལ་པོ་ལྀ། །ཞི་དང་རྒྱས་དང་དབང་དྲག་བཞི། །ཞི་བ་དག་གི་གནད་བསྟན་པ། །ཉོན་མོངས་ནད་དང་གདོན་ཞི་
སོགས༑ །ཞིང་དངོས་བསམ་པའི་རྟེན་འབྲེལ་གྱིས། །འབྲས་བུ་མྱུར་དུ་སྨིན་པ་ཡིན། །དང་པོ་ཉོན་མོངས་ཞི་བ་ལ། །ཞེ་སྡང་མེ་ལྟར་འབར་བ་ལ། །བླ་མ་པདྨ་འབྱུང་གནས་བསྒོམ།

ཁམས་གསུམ་གནས་པའི་སེམས་ཅན་གྱི། །བྱམས་དང་སྙིང་རྗེ་བྱང་ཆུབ་སེམས། །སངས་རྒྱས་ཆེ་བའི་ཡོན་ཏན་ཕུལ། །ཞེ་སྡང་ཞི་བའི་གསོལ་བ་གདབ། །འདོད་ཆགས་ཆུ་ལྟར་འཁྲུག་པ་
ལ༑ །བླ་མ་ཨིནྡྲ་བོ་དྷི་བསྒོམ། །གཟུགས་སྡུག་པ་དང་སྒྲ་སྙན་པ། །སེམས་ཅན་འདོད་ཆགས་སྐྱེ་བའི་ཡུལ། །ཕུལ་ལ་གསོལ་བ་དྲག་པོ་གདབ། །གཏི་མུག་མུན་ལྟར་སྲོས་པ་ལ། །བླ་མ་
ལ་བ་པ་རུ་བསྒོམ། །ཤེས་བྱ་ཕྲ་མོ་ཡན་ཆད་ནས། །སངས་རྒྱས་ཐམས་ཅད་མཁྱེན་པ་འབུལ། །གཏི་མུག་ཞི་བར་གསོལ་བ་གདབ། །དེ་ཡིས་ཉོན་མོངས་ཚོགས་རྣམས་ནི། །ལས་ལས་
ང་བའི་རྐྱེན་རྣམས་ཀྱིས། །ལུས་ངག་ཡིད་གསུམ་དཀྲུག་པ་ཡིས། །ཚ་གྲང་གཉིས་དང་རླུང་ནད་འབྱུང༌། །ཚད་ནད་དག་ལ་བླ་མ་ནི། །ཙན་དན་གོར་ཤིའི་སྡོང་པོ་བསྒོམ། །ག་བུར་ལ་
སཽགས་བསིལ་བའི་སྨན། །མཎྜལ་སྔོན་དུ་འགྲོ་བ་ཡིས། །ཚད་ནད་ཞི་བར་གསོལ་བ་གདབ། །གྲང་ནད་ཕོ་གཟེར་ལ་སོགས་པ། །ཆུ་ཤས་ཆེ་བའི་ནད་བྱུང་ན། །བླ་མ་གོས་དཀར་མོ་རུ་
བསྒོམ༑ །ཚ་བ་གསུམ་གྱི་སྣ་དྲངས་པའི། །ལོ་ཀའི་ཁམས་ཀྱི་དྲོད་སྨན་འབུལ། །དེ་ནས་བླ་མའི་གསོལ་འདེབས་བྱ། །ཚ་གྲང་མ་ཡིན་རླུང་ནད་ལ། །བླ་མ་བཅུད་ཀྱི་རྣལ་འབྱོར་བསྒོམ། །

།བདག་ཏུ་བཟུང་དང་མ་བཟུང་བའི། །ལོ་ཀའི་ཁམས་ཀྱི་བཅུད་སོགས་རྣམས། །བདུད་རྩིའི་རྒྱ་མཚོ་བྱས་ལ་འབུལ། །དེ་ནས་གསོལ་བ་གདབ་པར་བྱ། །དབང་༄༅།
པོ་ལྔ་ལ་སོགས་པ་ཡི། །དོན་སྙིང་ལྔ་ལ་ནད་བྱུང་ན། །མཁལ་མར་བླ་མ་རྣམ་སྣང་བསྒོམ། །གཟུགས་རྣམས་བཅུད་དང་དྲོད་སྨན་འབུལ། །གསོལ་བ་བཏབ་ལ་སྟོང་པར་བསྒོམ། །མཆིན་པ་
བཅོམ་ལྡན་རྡོར་སེམས་བསྒོམ། །སྒྲ་རྣམས་བསིལ་སྨན་ཚོགས་སུ་འབུལ། །གསོལ་བ་འདེབས་པ་གོང་དང་འདྲ། །སྙིང་གར་བཅོམ་ལྡན་རིན་འབྱུང་བསྒོམ། །དྲི་རྣམས་བསིལ་དྲོད་རིགས་
བདུན་ཅུ་
བརྟགས་འབུལ། །གསོལ་བ་འདེབས་པ་གོང་དང་འདྲ། །མཚེར་པ་བཅོམ་ལྡན་སྣང་མཐའ་བསྒོམ། །རོ་རྣམས་བསིལ་དྲོད་རིགས་བརྟགས་འབུལ། །གསོལ་བ་འདེབས་པ་གོང་དང་
འདྲ༑ །ཡང་དག་རྒྱུ་བའི་རླུང་ལོག་ནས། །རེག་བྱ་དོར་བའི་ནད་རྣམས་ལ། །བླ་མ་དོན་ཡོད་རྡོ་རྗེ་བསྒོམ། །འཇམ་དང་རྩུབ་དང་རེག་བྱའི་ཚོགས། །ཇི་སྙེད་བདེ་བར་ཕུལ་བྱས་ལ། །བླ་
མའི་གསོལ་འདེབས་རྟག་ཏུ་བྱ། །མིག་སྐྱོན་དག་ནི་བྱུང་བས་ན། །སྨན་ལ་སོགས་པའི་རིག་མ་བསྒོམ། །རྩི་བཅུད་མེ་ཏོག་བདུད་རྩིའི་བཅུད། །ལོ་ཀ་དབང་གི་སྨན་རྣམས་ནི། །བདུད་རྩིའི་

རྒྱ་མཚོ་བསྒོམ་ལ་འབུལ། །དེ་ནས་གསོལ་བ་དྲག་ཏུ་བཏབ། ། ལྷ་མོ་དེ་དག་ཞུ་བར་བསྒོམ། །མིག་ནི་སྟོང་པར་བསམས་ནས་ནི། །རླུང་ལས་སྦྱར་ལ་ཤེས་པར་བྱ། །སྣ་དང་ལྕེ་དང་དབང་
པོ་རྣམས། །གང་ལ་སྐྱོན་བྱུང་དེ་ལྟར་བསྒོམ། །གཟུགས་སྒྲ་དྲི་རོ་རེག་བྱ་རྣམས། །རིགས་ཀྱི་བྱེ་བྲག་ཤེས་པར་བྱ། །གདོན་རྣམས་ཞི་བའི་མན་ངག་ལ། །དང་པོ་ནད་ཀྱི་ངོས་བཟུང་ལ།
ནད་གདོན་རྟེན་འབྲེལ་ལམ་བྱེད་འདིས། །དེ་ཉིད་གནད་དུ་བསྣུན་པ་ཡིན། །ཕོ་གདོན་བཅོམ་ལྡན་རྟ་མགྲིན་བསྒོམ། །ཁྲོ་བོའི་ཚོགས་རྣམས་མཆོད་པ་འབུལ། །ས་སྡེ་གཙུག་ལ་གསོལ་བ་
གདབ༑ །མོ་གདོན་བཅོམ་ལྡན་ཕག་མོར་བསྒོམ། །ཁྲོ་མོའི་ཚོགས་རྣམས་མཆོད་པ་འབུལ། །ས་སྡེ་གཙུག་ལ་གསོལ་བ་གདབ། །འོག་གདོན་བཅོམ་ལྡན་གཏུམ་པོ་བསྒོམ། །ཁྱུང་གི་ཚོགས་
རྣམས་མཆོད་པ་འབུལ། །གདོན་རྣམས་ཞི་བར་གསོལ་བ་གདབ། །རྒྱས་པ་ལ་ནི་དོན་གསུམ་སྟེ། །ཚེ་དང་དབང་ཐང་ལོངས་སྤྱོད་འཁོར། །ཚེ་ནི་རྒྱས་པར་འདོད་པ་ན། །འོད་གསལ་ལྷ་རུ་
བླ་མ་བསྒོམ། །འཆི་བ་མེད་པའི་བདུད་རྩི་ཡི། །ལོ་ཀའི་ཁམས་ཀུན་བཀང་ལ་འབུལ། །གསོལ་བ་དྲག་པོ་གདབ་པར་བྱ། །ལོངས་སྤྱོད་རྒྱས་པར་འདོད་པ་ན། །བླ་མ་ནམ་མཁའི་མཛོད་དུ་

༄༅། །བསྒོམ། །གསེར་དངུལ་ལ་སོགས་རིན་པོ་ཆེ། །འབྲུ་དང་ལོངས་སྤྱོད་དཔག་མེད་འབུལ། །དེ་ནས་གསོལ་བ་གདབ་པར་བྱ། །འཁོར་ནི་རྒྱས་པར་འདོད་པ་
1/1/01
ན༑ འཁོར་ལོས་བསྒྱུར་རྒྱལ་བླ་མ་བསྒོམ། །སེམས་ཅན་རྣམས་དང་རང་གི་ལུས། །ཞིང་གི་རྡུལ་སྙེད་སྤྲུལ་ལ་འབུལ། །དེ་ལྟར་བསྒོམ་ལ་གསོལ་བ་གདབ། །དེ་རྣམས་རྒྱས་ལ་དབང་ཐང
དབུལ༑ །དེ་ཡིས་སངས་རྒྱས་ཕྲིན་ལས་འཆར། །ཕྱི་ནང་སྣོད་བཅུད་དབང་བསྡད་ལ། །མ་ཧཱ་དེ་ཝ་བླ་མར་བསྒོམ། །སྣོད་ཀྱི་ལོ་ཀ་ཕུལ་ལ་ནི། །གསོལ་འདེབས་དམིགས་པ་བསྒོམ་པར་
བྱ༑ །བཟང་དང་ངན་ལ་སོགས་པ་ཡི། །སེམས་ཅན་རྣམས་ཀྱི་རྟོག་པ་དང༌། །འཇིག་རྟེན་ཁམས་ན་གནས་པ་ཡི། །འདོད་ཆགས་སྐྱེ་བའི་ཡུལ་རྣམས་འབུལ། །ས་སྡེ་གཙུག་ལ་གསོལ་བ་
གདབ༑ །དྲག་པོ་འདི་ལ་རྣམ་གཉིས་ཏེ། །མི་དང་གདོན་དུ་ཤེས་པར་བྱ། །སངས་རྒྱས་བསྟན་པ་རིན་ཆེན་ལ། །མི་གནས་བཤིག་པའི་དམ་ཉམས་རྣམས། །ཚར་བཅད་རྗེས་ལ་མན་ངག་
གིས༑ །དཔག་ཚད་རྒྱང་གྲགས་ཙམ་དུ་བསྐྲད། །བླ་མ་དམག་དཔོན་ཆེན་པོར་བསྒོམ། ། ལོ་ཀའི་ཁམས་ལ་གནས་པ་ཡི། །དཔའ་དང་སྟོབས་དང་གྱད་དང་མཚོན། །དྲག་པོའི་ཕྲིན་ལས་མ་

ལུས་པ། །བློ་ཡིས་བླངས་ལ་མཆོད་པ་འབུལ། །ས་སྡེ་གཙུག་ལ་གསོལ་བ་གདབ། །དགྲ་ཐུལ་དབང་དུ་འདུས་པར་བསམ། །ཕྲིན་ལས་བཞི་ཡི་ལས་སྦྱོར་རྣམས། །དེ་ཡིས་མཚོན་ལ་
ཕྱོགས་མེད་དུ། །མ་ལུས་ཐམས་ཅད་ཤེས་པར་བྱ། །ནད་པ་རྣམས་ལ་ཕན་བཏགས་ཕྱིར། །བུམ་པའི་ནང་དུ་ཆུ་གཙང་བླུག །པཾ་ལས་པདྨའི་སྟེང་དུ་ནི། །བླ་མ་བསྒོམ་ལ་གསོལ་བ་
གདབ༑ །གཟུངས་ཐག་བཟུང་ལ་དམིགས་པ་བསྒོམ། །སྔགས་མདུད་བྱེད་པར་འདོད་པ་ཡིས། །སྐུ་གསུང་ཐུགས་ཀྱི་སྙིང་པོ་བཟླས། །མདུད་པ་དག་ནི་གསུམ་དུ་བྱ། །བྱིན་རླབས་བྱེད་པར་
འདོད་པ་ཡིས། །ལག་པའི་མཐིལ་དུ་ཧཱུཾ་བསྒོམ་ལ། །སྐུ་གསུང་ཐུགས་ཀྱི་བྱིན་རླབས་རྣམས། །ཧཱུཾ་ལ་འདུས་པར་བསམ་པ་ནི། །གང་ཡང་རུང་བའི་སྤྱི་བོར་བསྟིམ། །ནད་དང་གདོན་ལ་
སོགས་པ་རྣམས། །ཕྱགས་ལ་གཞན་དུ་དོར་བར་བསམ།ྋ །བཅུད་ལྡན་བླ་མ་རིན་ཆེན་གྱིས། །སྣོད་ལྡན་སློབ་མ་དམ་པ་ལ། །བདུད་རྩི་ལྟ་བུའི་གདམས་ངག་བསྟན། །ཉམས་ལེན་བརྣག་པ་
འཆའ་ནུས་ན། །མཚན་ལྡན་བླ་མ་རིན་ཆེན་འདི། །དངོས་གྲུབ་ཀུན་གྱི་གཏེར་ཡིན་པས། །སྙིང་གི་དཀྱིལ་དུ་གནས་བཅས་ལ། །རྟག་ཏུ་ས་སྡེ་འཛུག་ནུས་ཤིང་། །ལོག་ལྟའི་བསམ་པ་སྐད་

༄༅། །ཅིག་གིས། །བར་དུ་གཅོད་པར་མ་གྱུར་ན། །རྩ་བའི་བླ་མ་དབང་དུ་འདུ། །དེ་ཡིས་དཀར་རྒྱུད་བླ་མ་མཉེས། །དེ་ཡིས་མ་དང་མཁའ་འགྲོ་འདུ། །དེ་ཡིས་ཕྲིན་
ལས་ཐམས་ཅད་འགྲུབ། །ཅིར་སྣང་བླ་མའི་དཀྱིལ་འཁོར་འདི། །རྒྱ་རལ་སྐོར་འབྱེད་ཇི་བཞིན་དུ། །གཅིག་ལ་རྒྱབ་པས་ཀུན་ལ་ཕོག །མོས་གུས་གནད་ཀྱི་འཁོར་ལོ་འདིས། །ཐམས་ཅད་
གནད་དུ་བསྣུན་ཤེས་ན། །ཡོན་ཏན་ཕྲིན་ལས་ཚོགས་ཆེན་ལས། །དགོས་འདོད་ཆར་བཞིན་བབས་གྱུར་ནས། །ཞེས་སོགས་གསུངས་པ་ལྟར། ལམ་ཟབ་ཀྱི་རྩ་བ་སྙིང་གི་ནོར་བུ་ཞེས་གོང་
མའི་གསུང་ལས་བྱུང་བའང་འདི་ཁར་ཚང་ལ། ཟིན་བྲིས་ཉུང་ངུར། བླ་མ་སྙིང་གར་བསྒོམ་ནས་མོས་གུས་དུང་དུང་པ་བྱ། དེ་ཡང་མོས་གུས་ལ་གནས་པ་ཞི་གནས། དེའི་རང་བཞིན་སྤྲོས་
བྲལ་དུ་རྟོགས་པ་ལ་ལྷག་མཐོང་། །རྣམ་པ་བླ་མར་གསལ་ལམ་མེ་བ་དེ་བསྐྱེད་རིམ། །དེའི་རང་བཞིན་སྤྲོས་བྲལ་དུ་རྟོགས་པ་རྫོགས་རིམ་ཡིན། །དེ་ལྟར་བླ་མ་སྙིང་གི་དབུས་སུ་གསལ་ལམ་མེ་
བ་དེར། བླ་མས་ཚུར་བྱོན་ནམ་རང་གིས་ཕར་ཕྱིན་བལྟས་པས་རང་སེམས་བླ་མར་ཤར་བ་ཡིན། དེའི་འཆར་མཁན་ལ་བྱུང་གནས་འགྲོ་གསུམ་རྩད་བཅད་པས། སྐྱེ་མེད་ཀྱི་མདངས་ལ་རང་

སེམས་བླ་མའི་རྣམ་པར་ཤར་བ་དེ་ཤེས་པའོ། །ཞེས་གསུངས་པ་དེ་ནི་ཀུན་མཁྱེན་འབྲུག་པའི་གསུང་མགུར་ལས། དཔལ་བསམ་གྱིས་མི་ཁྱབ་གཉུག་མའི་དོན། །རང་རིག་གིས་གཏན་ལ་མ་
ཕབ་ན། །གཞན་རྐྱེན་གྱིས་རྟོགས་པར་མི་ནུས་པས། །ངེས་དོན་གྱི་བླ་མ་ནང་ནས་ཚོལ། །ཞེས་གསུངས་པའི་དོན་དུ་མཐོང་ཞིང་། མོས་གུས་བླ་མའི་རྣལ་འབྱོར་གྱིས་ལས་ཐམས་ཅད་འགྲུབ
པའི་གནད་བསྟན་པའོ། །ཡང་ན་ལས་སྦྱོར་གང་འདོད་པའི་ལྷ་ཡི་བསྒོམ་བཟླས་དང་སྦྲེལ་ནས་བྱེད་ཚུལ། ཡོངས་སུ་འཛིན་པ་དགེ་ལེགས་བཞད་པའི་ཞལ་གདམས་སུ་གནང་བ་ལྟར་བྱ་
ན༑ གཞུང་འདི་ཁའི་དགོངས་པ་བསྙེན་སྒྲུབ་བླ་མ་ཉིད་རྣམ་པ་གང་དོན་དུ་གཉེར་བྱ་དེར་བསྒྱུར་བར་བཤད་པའི་ཕྱིར། སྲུང་འཁོར། སྐྱབས་སེམས། རྡོར་སྒོམ་རྣམས་བླ་སྒྲུབ་བཞིན་
བྱ༑ བདེ་མཆོག་ལྷན་སྐྱེས་ལྟ་བུར་དཔེར་མཚོན་ན། དེ་ནས་ལྷན་སྐྱེས་ཀྱི་མངོན་རྟོགས་བླངས། བླ་མ་ཡེ་ཤེས་སེམས་དཔའ་རང་འདྲ་སྙིང་གར་བསྒོམ་ནས་རིགས་བདག་དང་ངོ་བོ་གཅིག་ལ་
རྣམ་པ་ཐ་དད་དུ་དམིགས་ནས་ཡི་གེ་བདུན་པའི་སྔོན་དུ། ཨོཾ་བཛྲ་གུ་རུ་སོགས་ཉེར་གཅིག་ཙམ་རེ་བཟླས། དེ་ནས་རང་བསྙེན་གྱི་སྔགས་ལ་འཆང་ན་ལེགས་བསྙེན་ཚད་སོགས་རང་གི་བློ་བསྟུན

ལམ་༄༅། །ལས་བཅད་ཁྲིག་མེད། སྔགས་བཟླ་དུས་འོད་ཟེར་སྤྲོ་བསྡུས་སངས་རྒྱས་དང་བྱང་ཆུབ་སེམས་དཔའ་དཔའ་བོ་རྣལ་འབྱོར་ཚོགས་ཀྱི་བྱིན་རླབས་དང་རང་འདོད་ཀྱི་
དངོས་གྲུབ་ཐམས་ཅད་བསྡུས་པར་བསམ་ཞིང་། སྔགས་ཕྲེང་འོད་ཟེར་ལྔ་ལྡན་བསྒོམ་པ་ཡིན། རྣལ་འབྱོར་གཞན་རྣམས་བཀབ་དཔེ་མི་དགོས། ཞེས་གསུངས་པ་ལྟར་ལྷ་གཞན་ལའང་རིགས་
འགྲེ་ཤེས་པར་བྱའོ། །ལས་སྦྱོར་གྱི་ཚུལ་གཉིས་པོ་གང་རུང་གཅིག་བྱས་པས་ཆོག་གོ ༈ །།རྩ་བའི་ས་བཅད་གསུམ་པ་རྗེས་ངོ་སྤྲོད་པ་ལ་བསླབ་པ་ནི། གཞུང་དུ། བླ་མའི་སྐུ་རྡོ་རྗེ་གང་ལ་
ཟེར་ན་སོགས་གསལ་བར་གསུངས་ཀྱང་། ཡང་འགྲེལ་ལས། རང་སྣང་ལ་ཤར་བའི་བླ་མའི་སྐུ་དགེ་འདུན། གསུང་དམ་ཆོས། ཐུགས་སངས་རྒྱས་ཏེ། རྡོར་ཕྲེང་ལས། དྲི་མེད་
སེམས་ནི་སངས་རྒྱས་འགྱུར། །ཆོས་རྣམས་ངག་ཏུ་ཡང་དག་གསུངས། །སྐུ་ནི་དགེ་འདུན་ཞེས་བྱ་སྟེ། །བྱང་ཆུབ་སེམས་དཔའི་ཚོགས་ཀྱིས་གནས། །ཞེས་གསུངས། དེ་ཀ་སྐུ་གསུམ་
སྟེ༑ སྣང་ཚད་བླ་མའི་སྐུ་རྡོ་རྗེ་སྤྲུལ་སྐུ། གྲགས་ཚད་བླ་མའི་གསུང་རྡོ་རྗེ་ལོངས་སྐུ། དྲན་ཚད་བླ་མའི་ཐུགས་རྡོ་རྗེ་ཆོས་སྐུ། དེ་ཐམས་ཅད་ཀྱང་མ་ཎི་བ་རྣམས་གསུངས་པའི་ཁྱེར་སོ་གསུམ་

དང་ཅུང་མི་འདྲ་བས་ན། ཁྲིད་དཔེར། གང་ཤར་རང་ངོ་རང་ཤེས་སོགས་དང༌། བསམ་གྱིས་མི་ཁྱབ་པའི་ཡིད་ཀྱིས་རིག་ནས་སོགས་གསུངས་ཏེ། ཐམས་ཅད་མཁྱེན་ངེས་རང་ཤེས་པ་པད་
དཀར་ཞབས་ཀྱི་མགུར་ལས། རྣམ་པ་ཀུན་ཆོས་སྐུའི་རོལ་པ་དང༌། །ཆོས་སྐུ་ཉིད་རྣམ་པ་ཐམས་ཅད་པའི། །བདག་ཉིད་དུ་རིག་པའི་གསང་ཆེན་འདི། །མི་ཕལ་པོ་ཆེ་ལ་རྫུན་པའི་གཏམ།
ཞེས་གསུངས་པ་དེའོ། །ཡང་གསུང་མགུར་དུ་བླ་མ་སྐུ་གསུམ་གྱི་ངོ་སྤྲོད་སྙིང་པོར་དྲིལ་ཏེ་གསུངས་པ། རྗེ་མཚན་ལྡན་བླ་མའི་སྐུ་རྡོ་རྗེ། །བརྟན་གཡོ་ཀུན་དང་མཉམ་པ་ཉིད། །དེ་སྣ་ཚོགས་
གཟུགས་བརྙན་སྤྲུལ་སྐུ་ལོ། །དོན་དེ་ཕྱིར་སྣང་ཚད་བླ་མའི་སྐུ། །སྐུ་མ་མཇལ་དགོངས་པ་མཛད་མི་དགོས། །ཤར་ཚད་མོས་གུས་སུ་འཁྱེར་བར་འཚལ། །འདི་རྡོ་རྗེ་ཐེག་པའི་གསེབ་ལམ་
གྷི ཡིན༑ །རྗེ་མཚན་ལྡན་བླ་མའི་གསུང་རྡོ་རྗེ། །ཟིན་མ་ཟིན་སྒྲ་དང་མཉམ་པ་ཉིད། །དེ་གཞོམ་མེད་ཐམས་ཅད་མཁྱེན་པའི་སྐད། །དོན་དེ་ཕྱིར་གྲགས་ཚད་བླ་མའི་གསུང༌། །གསུང་མ་ཐོས་
དགོངས་པ་མཛད་མི་དགོས། །ཅི་གསན་མོས་གུས་སུ་འཁྱེར་བར་འཚལ། །འདི་རྡོ་རྗེ་ཐེག་པའི་གསང་ཚིག་ཡིན། །རྗེ་མཚན་ལྡན་བླ་མའི་ཐུགས་རྡོ་རྗེ། །རྟོག་མི་རྟོག་ཀུན་དང་མཉམ་པ་

༄༅། །ཉིད། །དེ་ལྷན་སྐྱེས་རྣམ་པ་ཐམས་ཅད་པ། །དོན་དེ་ཕྱིར་དྲན་ཚད་བླ་མའི་ཐུགས། །དྲིན་མ་བསྐྱང་དགོངས་པ་མཛད་མི་དགོས། །རིག་ཚད་མོས་གུས་སུ་འཁྱེར་
བར་འཚལ། །འདི་གྲུབ་ཐོབ་ཀུན་གྱི་ཐུགས་བཅུད་ཡིན། །ཞེས་གསུངས་པ་འདི་གོ་སླ་ཁྱེར་བདེ་དོན་བཟང་ཚིག་ལེགས་པའི་དཔེར་འོས་པ་ཡིན་ནོ། །རྒྱུ་མཚན་དེའི་ཕྱིར་ཆོས་རྗེ་གཙང་པའི་
གསུང་ཁྲིད་དཔེར་དྲངས་པ། བླ་མ་རང་སེམས་དབྱེར་མི་ཕྱེད། །གཟུགས་སྐུར་འཛིན་པ་སྟོར་ནས་ཐལ། །མོས་གུས་བྱ་བའི་ཡུལ་མ་རྙེད། །གསོལ་བ་འདེབས་ན་ཅི་ལྟར་འདེབས། །ཞེས་
དང་༑ ཆོས་རྗེ་རྒོད་ཚང་པས། མི་བདག་གིས་བླ་མ་བསྒྲུབ་པས་འགྲུབ། ྋ།བླ་མ་ཆོས་སྐུའི་ཞལ་ཡང་མཇལ། །སྣང་སྲིད་བླ་མ་ཆོས་སྐུར་ཤར། །ཡུལ་དངོས་པོར་འཛིན་པའི་ལོག་ལྟ་
དག །ཅེས་གསུངས་འོ་ན་ལུང་སྔ་ཕྱིའི་དོན་དེ་བཞིན་ལགས་ན་ཐམས་ཅད་མཉམ་ཉིད་ཆེན་པོར་སོང་ཕྱིར། གང་ལ་གང་གིས་མོས་གུས་བྱ། །སུ་ལ་སུས་གསོལ་བ་འདེབས་ཞེས་རྣམ་པར་དཔྱད་
ལུང་སྔ་མའི་འཕྲོར། རྟོགས་པ་གདེངས་ལྡན་རྣལ་འབྱོར་པས། །བླ་མ་རང་སེམས་འདྲེས་རྩ་ན། །གསོལ་བ་འདེབས་པའི་དུས་ཚོད་དེར། །ངོ་བོ་གཅིག་ལ་རྣམ་པ་གཉིས། །ཞེས་

གསུངས་པ་ལྟར་རོ། །དེ་ཡང༌། རྒྱུན་དུ་གསོལ་བ་བཏབ་པ་ནི། །བླ་མ་བཟང་དུ་ཡར་ལ་བསྟོད། །རང་རེ་ངན་དུ་མར་ལ་སྨད། །མཐོ་དམན་བྱས་ལ་གསོལ་བ་བཏབ། །བླ་མས་ཅི་
གསུངས་བདེན་པར་འཛིན། །རྣམ་ཐར་ཐམས་ཅད་ཡོན་ཏན་བསམ། །ཞེས་སོགས་གསུངས་པ་ལྟར་ཉམས་སུ་བླང་ན་གནས་སྐབས་དང་མཐར་ཐུག་ལེགས་པར་འགྱུར་རོ། །རྗེས་ངོ་སྤྲོད་ཀྱི་
གདམས་པ་འདི་ནི་བླ་མ་ཆོས་སྐུའི་སྒྲུབ་པའི་གནད་དོན་ཡིན་པས་ཐུན་དང་ཐུན་མཚམས་རྣམ་པ་ཀུན་ཏུ་ལམ་ཁྱེར་ཤེས་དགོས་པར་ལགས། དེ་ལྟར་ཟླ་བ་གསུམ་མམ་སྒྲུབ་པ་ལས་སྦྱོར་བཅས་ཟླ་
བཞི་ལྷག་དང་བཅས་པའི་བཅད་རྒྱ་ཚོད་ལྡན་ལེགས་པར་གྲུབ་སྟེ་གྲོལ་བའི་དུས་ཚེས་བཅུ་ལྟ་བུའམ། བརྒྱད་དང་བཅོ་ལྔ་སོགས་ཡར་ངོའི་དུས་བཟང་གཟའ་སྐར་འཕྲོད་སོགས་ལེགས་པ་ཞིག་ལ་
འགྲོལ་བའི་དགོང་ཞག་འགའ་ཞིག་ནས་བསྙེན་གྲངས་རྫོགས་པ་ཞིག་ན་དེ་བར་བླ་མཆོད་དཀྱིལ་ཆོག་བདག་འཇུག་རྒྱས་པ་ལན་མང་དང་ཚོགས་འཁོར་ཟབ་རྒྱས་བྱ། གྲོལ་བའི་ཞོག་པར་ཆོ་ག་
བདག་འཇུག་ཚར་གཅིག་བྱས་ལ་བསྡུ་རིམ་སྐབས་སྲུང་འཁོར་ཕྱི་ནང་ཡང་བསྡུ་རིམ་དུ་ཚུད་པར་བྱས་ལ། ཐོ་ཆས་གཙང་སར་བསྐྱལ། དེ་ནས་དགེ་བསྔོ་སྨོན་ལམ་ཤིས་བརྗོད་སོགས་རྒྱས་པར་

༄ ༅། །བྱས་ཏེ། དོན་གཉིས་ཕུན་སུམ་ཚོགས་པའི་རྟེན་འབྲེལ་གྱིས་སྔ་དྲོ་རྒྱས་པའི་དུས་སུ་མཚམས་གསེང་ལ། དེ་ནས་མཆེད་གྲོགས་དམ་ལྡན་དང་ཕྲད་པ་ལྟ་བུ་ལས་རིམ་
པ་ཇེ་ཡངས་སུ་བྱེད་ཅིང༌། ཞག་ཤས་བར་ཐག་རིང་མི་འགྲོ་བ་སོགས་བཙན་གྲོལ་གྱི་རྣམ་པར་མ་སོང་བའི་རང་གཞན་དོན་གཉིས་ལེགས་ཚོགས་ཀྱི་རྟེན་འབྲེལ་གོང་འཕེལ་དུ་འགྱུར་བའི་ཐབས་ལ་
འབད་པར་བྱའོ། །དེ་ཡང་བརྒྱུད་པ་རིན་པོ་ཆེ་འདི་ཉིད་ཀྱི་བླ་མ་གོང་མ་རྣམས་ཇི་སྙེད་པའི་ཤེས་བྱ་ལ་མཁས་པར་སྦྱངས་རྗེས་སྙིང་པོ་དོན་གྱི་བསྟན་པ་ལས་གྲུབ་པ་ཆེན་པོའི་ས་མངོན་དུ་མཛད་པ་
འབའ་ཞིག་ཡིན་གྱི། ལྷག་པར་ལམ་ཟབ་བླ་སྒྲིབ་འདི་ཉིད་དཔལ་ལྡན་འབྲུག་པའི་ཁྱད་ཆོས་ཁྲིད་ཆེན་ལྔའི་ཡ་གྱལ། ཐུགས་དམ་ཀུན་གྱི་སྙིང་བཅུད་ཉམས་བཞེས་ཀྱི་མཐིལ་དུ་མཛད་པ་ཡིན་མོད་
ཀྱང་༑ བར་སྐབས་ཞིག་ནས་ཤེས་རབ་ཆུང་ལ་སྤྱི་བརྟོལ་ཆེ་བ་འགས་གོང་མའི་གསུང་རྒྱུན་ཇི་བཞིན་མ་འཁྱོལ་བའི་འཆད་ཉན་དང༌། ཟིན་བྲིས་བཏབ་པ་སོགས་ཚུལ་མིན་གྱི་ལྷད་མང་པོས་བསླད་
པར་བརྟེན། ཉེས་བཤད་ཀྱི་སྨྲ་སྒོ་བྱེ་བས་ན། ཁྲིད་ཡིག་མཛད་བྱང་དུ། ལམ་ཟབ་ཐུན་མོང་བ་འདི་ལ་ཟིན་བྲིས་སྣ་ཚོགས་པས་དོན་གཞན་དུ་འགྱུར་ཉེ་བར་མཐོང་ནས་མི་འཆུག་པར་བྱ་བའི་ཆེད་

དང་༑ ཞེས་གསུངས་པ་ལྟར། ཁྲིད་ཡིག་དང༌། རྣམ་བཤད་སོགས་དཔྱད་གསུམ་དག་པའི་ལེགས་བཤད་འདི་དག་མཛད་ནས་ཐོས་བསམ་དང་སྨར་ཁྲིད་ལག་ལེན་ལ་བརྡར་ཤ་བཅད་ཅིང་
གཏན་ལ་ཕབ་པའི་བཀའ་སྲོལ་བཟང་པོ་འཛུག་པར་མཛད་པས་སྒྲབ་རྒྱད་ཀྱི་བསྟན་པ་ཉིན་མོའི་སྣང་ཆེན་དུ་དར་ཞིང་རྒྱས་པའི་བཀའ་དྲིན་གཞལ་བར་དཀའ་ནའང་། དེང་དུས་སྙིགས་ལྔའི་རང་
འབྲས་ཆེས་ཆེར་བདོ་བས་བཤད་སྒྲུབ་རྣམ་དག་ཚུལ་བཞིན་བྱེད་པའི་རྒྱུན་ཇེ་ཕྲར་སོང་སྟེ་དོན་བྲལ་བཀླགས་ལུང་ཙམ་གྱིས་ཆོག་པར་བཟུང་ནས་བླ་མ་སྒྲུབ་པའི་ཐ་སྙད་ལྷུར་ལེན་པའི་ངང་ཚུལ་མང་དུ་
མཐོང་བས་བདག་ལེགས་སུ་འདོད་པ་དག་གིས། བྱམས་མགོན་གྱིས། གལ་ཏེ་མ་ཐོས་པར་ཡང་སྒོམ་འཇུག་འགྱུར་ན་བསྟན་པ་དོན་མེད་འགྱུར། གསུངས་པའི་ཉེས་པ་སྤངས་ཕྱིར་ཁྲིད་ཀྱི་
ཚིག་དོན་གོ་ངེས་ཀྱི་བསླབ་སྦྱངས་བག་རེ་མཛད་རྗེས། འདི་ན་དང་པོར་ཐོས་ལ་བརྟེན་ནས་ཚུལ་བཞིན་ཡིད་ལ་བྱེད་པ་འབྱུང༌། ཞེས་སོགས་ཀྱི་ཕན་ཡོན་ཐོབ་ཕྱིར་སྒོམ་སྒྲབ་ལ་བརྩོན་པ་ཆེན་པོ་
མཛད་དུ་གསོལ་ཞེས་འདོད་པའི་སྨྲེང་དུ་གསོལ་ལོ། །འདིར་སྨྲས་པ། ཕུང་སོགས་ཐ་མལ་བརྡོས་བཅས་ལྕགས་ཀྱི་ཁམས། །མོས་གུས་བྱིན་རླབས་གསེར་འགྱུར་དག་པའི་རྩིས། །བྲན་པའི་

༄༅། །ཚེགས་མེད་ཡུད་ཀྱིས་སྐུ་བཞིའི་དཔལ།།རིན་ཆེན་མཆོག་ཏུ་བསྒྱུར་བྱེད་ལམ་ཟབ་མོ། །ཐུན་མོང་བླ་མ་སྒྲུབ་པའི་ཁྲིད་འགྲེལ་དོན། །དམིགས་རིམ་གསལ་བྱེད་ཟིན་
བྲིས་དབང་རྟུལ་གྱི། །བློ་མིག་རབ་རིབ་དྲུང་འབྱིན་ཐུར་མ་འདི། །རང་དང་སྐལ་མཉམ་འགའ་ལ་ཕན་ཕྱིར་བཀོད། །འོན་ཀྱང་སྐྱེས་སྦྱངས་ཆེས་ཕྲ་བྱིས་པའི་བློས། །ངེས་གསང་ཟབ་མོའི་ཡང་
སྙིང་གཞལ་བརྩོན་པའི། །མ་རྟོགས་ལོག་རྟོག་ཚིག་དོན་ནོངས་པའི་ཆ། །མཆིས་རྣམས་བླ་མ་ཌཱ་ཀི་བཟོད་བཞེས་མཛོད། །གཞུང་ལུགས་རྒྱ་ཆེན་བལྟ་བའི་མཐུ་ཞན་ལ། །བླ་མེད་དོན་མཐོང་
འདོད་པའི་སྙིགས་དུས་ཀྱི། །བློ་དམན་མུན་ཁམས་བྱིང་ལ་རྗེས་བརྩེ་བས། །སྣང་བྱེད་སྒྲོན་མཆ་ཙམ་གཏམས་པའི་དགེས། །བསོད་ནམས་ཡེ་ཤེས་ཚོགས་གཉིས་འཛམ་བུའི་འབྲས། །རིམ་
གཉིས་ཚེ་རིང་བྱ་ཡི་དྲོད་རླབས་ཀྱིས། །སྦྱངས་པས་སྐུ་གཉིས་གསེར་བཟང་ཁམ་གྲུབ་པའི། །དབང་ཕྱུག་བརྒྱད་ལྡན་གོ་འཕང་མྱུར་བགྲོད་ཤོག །དེ་ལྟར་ལམ་ཟབ་བླ་སྒྲུབ་ཐུན་མོང་བའི་ཁྲིད་
ཡིག་གི་ལྷན་ཐབས་ཟིན་བྲིས་བལྟས་པས་རྣམ་གསལ་རྨོངས་པའི་བློ་མིག་འབྱེད་པའི་ཐུར་མ་ཞེས་བྱ་བ་འདི་ནི། གྲུབ་རིགས་ཆོས་ཀྱི་ངེས་གསང་ལ་ཐོས་སྒོམ་སྙིང་པོར་བྱེད་པའི་སྤོང་བ་པ་ངག་

དབང་ལྷུན་གྲུབ་ཆོས་རྒྱལ་ནས་ཀུན་མཁྱེན་ཆེན་པོའི་ཁྲིད་ཡིག་ཚིག་ཤིན་ཏུ་རླིང་ཞིང་སྒོམ་དོན་ཟབ་རྒྱས་རྣམས་ངེས་དཀའ་ལ། ཟིན་བྲིས་གཞན་རྣམས་དཀའ་བའི་གནད་རྣམས་ཅུང་ཟད་བཀྲལ་བ་
ཙམ་ལས་སྒོམ་རིམ་ཚིག་དོན་མཐའ་དག་ཞིབ་པར་ཕྱེ་བར་མི་འདུག་པས་ཁྱོད་ནས་ཚིག་དོན་མཐར་ཆག་དམིགས་རིམ་རྒྱས་བཀྲོལ་ནག་འགྲོས་མཆོག་དམན་ཀུན་གྱིས་གོ་བདེ་བ་ཞིག་བྲི་དགོས་ཞེས་
སྔོན་ནས་རིམ་པར་ནན་ཆེན་པོས་ཡང་ཡང་བསྐུལ་བ་རང་ངོས་སྐྱེས་སྦྱངས་ལུང་རྟོགས་ཀྱི་ཡོན་ཏན་མཁའ་དབྱིངས་པདྨོ་ལྟར་རྩ་བ་ནས་བྲལ་ཞིང༌། མཚན་ལྡན་གྱི་རྡོ་རྗེ་སློབ་དཔོན་རྣམས་ཀྱི་ཞབས་
པད་ཡུན་དུ་བརྟེན་ནས་ཁྲིད་ཆེན་རྣམས་ལ་ཚོགས་བཤད་ཀྱི་ལུང་ཁྲིད་སྤྱི་འགྲོ་ཙམ་མ་གཏོགས། སློབ་བཤད་དམར་ཁྲིད་ལག་ལེན་ངེས་ཅན་དཔྱིས་ཕྱིན་པ་ཐོབ་པའི་སྐལ་པ་ཅན་དུ་མ་གྱུར་
པས༑ ངེས་གསང་ཟབ་མོའི་གནད་དོན་བཀྲོལ་བར་ཇི་བཞིན་རྔོ་མི་ཐོག་ནའང་། བསྐུལ་བ་པོའི་གཡར་ངོ་མི་ལྡོག་པའི་ཆེད་དང༌། དེང་དུས་སྒྲུབ་རྒྱུད་ཀྱི་བསྟན་པ་ཉམས་དམའ་བས་འཆད་ཉན་
སྒོམ་སྒྲུབ་ཀྱི་རྒྱུན་ཉག་ཕྲ་བར་སོང་སྟབས། ཐུན་མོང་མ་ཡིན་པ་སྙན་ནས་སྙན་དུ་བརྒྱུད་པའི་ཞལ་ཤེས་མན་ངག་ཟབ་མོའི་ཁུང་ནི་མ་འཚལ་ཞིང་། རྟོག་དཔྱོད་ཅི་ཡང་མ་ཞུགས་པར་ཁྲིད་དཔེའི་

ཎྜཱ |༄༅། ངག་འདོན་དང་། ཐུན་གྲངས་གཅོད་ལུགས་གྲངས་འཛིན་ཚུལ་ཙམ་གྱི་རྣམ་དབྱེའི་ཕྱག་ལེན་ཤེས་པས་ཁྲིད་ཐོབ་པར་རློམ་སྟེ། བླ་སྒྲུབ་ཀྱི་ཐ་སྙད་མོས་པ་ལམ་བྱེད་
མཛད་མཁན་རང་འདྲའི་བློ་དམན་འགའ་ཞིག་ལ་ཕན་པའང་སྲིད་མཐའ་མ་བཀག་སྙམ་པ་དང༌། རང་ཉིད་ཀྱི་ཡིད་ལ་བརྗེད་པ་གསོ་བའི་ཕྱིར་དུ། ཁྱབ་བདག་འཁོར་ལོའི་མགོན་པོ་རྗེ་བཙུན་མདོ་
ཁམས་ལྔ་པ་ཆེན་པོ་སྒྲུབ་རྒྱུད་ཉི་མ་ཕྱོགས་ལས་རྣམ་པར་རྒྱལ་བའི་སྡེའི་ཞལ་སློབ་ཡོངས་ཀྱི་ཐ་ཤལ་བ་ཆོས་འདིའི་རིགས་སུ་སྐྱེས་པའི་བླུན་རྨོངས་དྲེད་པོ་དཎྜི་པ་མི་ཕམ་ཕྲིན་ལས་རྒྱ་མཚོའི་མིང་སྐལ་
འཛིན་པས། རྗེ་བླ་མའི་གསུང་ལས་ཇི་ལྟར་ཐོབ་པ་ལྟར་ཁྲིད་ཡིག་རྩ་བ་སོར་བཞག །རྗེ་བུདྡྷའི་ཞབས་ཀྱི་སྣང་བྱེད་འོད་འཁོར་གྱི་གཞིར་བཟུང་། གྲུབ་པའི་ཞལ་ལུང་དང་། གསང་སྒྲུབ་ལྷན་
ཐབས་དྲིས་ལན་སོགས་ཀྱིས་ཟུར་བརྒྱན། གཞུང་རྙིང་སྐོར་དང་། རྣམ་བཤད་ལམ་ཟབ་སྙེ་མ་ལའང་ཞིབ་ཏུ་བརྟགས་ཁུལ་བགྱིས་ནས་འབོལ་རྩོམ་གོ་བདེའི་ཚུལ་དུ་ཉེ་བྲོ་མཐོང་བ་དོན་ལྡན་གནས་
མཐིལ་ཚོགས་བརྒྱའི་རི་ཁྲོད་དབེན་ཁང་མཁའ་སྤྱོད་བདེ་ལྡན་དུ་ལྷག་བསམ་དག་པས་འཕར་བ་ཞེས་པ་ལྕགས་མོ་གླང་ལོ་ནག་པས་ཉ་བའི་དཀར་ཕྱོགས་ཀྱི་ཚེས་བཅུའི་ཉིན་གྲུབ་པར་སྦྱར་བའི་དགེ་

བས་འགྲོ་ཀུན་བླ་མའི་རྡོ་རྗེ་གསུམ་གྱི་གོ་འཕང་བདེ་བླག་ཏུ་ཐོབ་པའི་རྒྱུར་གྱུར་ཅིག། །།

༄༅། །ལམ་ཟབ་བླ་སྒྲུབ་ཤིན་ཏུ་བསྡུས་པའི་དམིགས་རིམ་བཀོད་པ་བཞུགས།།
529
༥༡རིམ་

༄༅། །བླ་མའི་ཞབས་ལ་རྣམ་ཀུན་འདུད། །བྱིན་རླབས་དགའ་བའི་ཡེ་ཤེས་མཆོག །རྟག་ཏུ་སྩོལ་བར་མཛད་དུ་གསོལ། །བར་
ཆད་བགེགས་དང་བྲལ་བར་མཛོད། །ལམ་ཟབ་བླ་སྒྲབ་འདོན་དམིགས་ཞིབ་གསལ་ནི་ཁྲིད་གཞུང་དང༌། རྗེ་བཙུན་གོང་མ་རྣམས་ཀྱི་གསུང་གི་གསང་བ་
ལས་རྟོགས་དགོས་ཀྱང༌། ཤིན་ཏུ་བསྡུས་པའི་དམིགས་པ་བློ་དམན་པ་དག་གིས་གོ་བར་བྱ་བ་ནི། འདི་ལྟར་འདོན་བྱ་དང་དམིགས་པ་སྦྲགས་ཏེ་བྱ་
བར༑ ཐོག་མར་སྲུང་འཁོར་བསྒོམ་པ་ནི། རང་གི་མཐོང་ཡུལ་གནམ་སའི་ཁྱོན་ཐམས་ཅད། །གང་བའི་སྤྱན་རས་གཟིགས་དབང་བཅུ་གཅིག

དམིགས་
༄༅། །ཞལ། །རྩ་ཕྱག་དང་པོ་གཉིས་ཀྱིས་ཐལ་མོ་སྦྱར། །ལྷག་མ་གཡས་འོག་བགྲང་འཕྲེང་མཆོག་སྦྱིན་དང༌། །འཁོར་ལོ་
བསྣམས་ཞིང་གཡོན་འོག་པདྨ་དཀར། །སྤྱི་བླུགས་མདའ་གཞུ་འཛིན་ཅིང་ཕྱག་ལྷག་མ། །དགུ་བརྒྱ་དགུ་བཅུ་རྩ་གཉིས་ཐམས་ཅད་ནི། །མཆོག་སྦྱིན་
ཕྱག་རྒྱ་མཛད་ཅིང་སྤྱན་སྟོང་མངའ། །དར་དང་རིན་ཆེན་རྒྱན་ཆ་དཔག་མེད་སྤྲས། །ལྷ་དེའི་ཐུགས་ཀར་བསམ་གཏན་ཁང་བུ་ནི། །སྤྱན་རས་གཟིགས་
དབང་ཞལ་གཅིག་ཕྱག་བཞི་པ། །རྒྱན་དང་ཆ་བྱད་བཟང་པོས་བརྗིད་བཞིན་པའི། །ཐུགས་ཀར་རང་གི་མ་ལས་སྤྱན་རས་གཟིགས། །ཁ་སརྦ་ཎི་ཕྱག་
རིམ་

གཡས་མཆོག་སྦྱིན་དང༌། །གཡོན་པ་པད་དཀར་སྡོང་བུ་རབ་འཛིན་པ། སྐྱིལ་ཀྲུང་ཕྱེད་པས་ཟླ་བའི་གདན་ལ་ཞུགས། །ཕྱི་ནང་སྒྲིབ་མེད་གསལ་བའི་ཐུགས་ཀ་རུ། །རང་ཉིད་འདུག་མོས་
སྲུང་འཁོར་གསལ་བར་དམིགས། །མ་ཎི་བརྒྱ་རྩ་རེ་བཟླ། འདི་ནི་ཐུན་ཐམས་ཅད་ཀྱི་སྔོན་དུ་འགྲོའོ། །སྐྱབས་ཡུལ་གསལ་གདབ་པ་ནི། སྲུང་འཁོར་དེ་དབུས་རང་མདུན་ནམ་མཁའི་
ནང་༑ །བཾ་ལས་གངས་ཅན་རྒྱ་མཚོ་ཡངས་པའི་དབུས། །རིན་ཆེན་པདྨོ་རྒྱས་པའི་ལྟེ་བར་ནི། །ལཾ་ལས་ཀུན་ཏུ་བཟང་པོའི་ཞིང་ཁམས་ཆེ། །རྒྱ་ཚད་བྲལ་བར་རྡུལ་རེར་རྡུལ་སྙེད་དུ། །སྟོན་
པའི་སངས་རྒྱས་ཆོས་དང་དགེ་འདུན་སྡེ། །བླ་མའི་ངོ་བོར་རྫོགས་པའི་བདག་ཉིད་དུ། སྙིང་ནས་བྱང་ཆུབ་བར་དུ་སྐྱབས་སུ་མཆིའོ། །བླ་མེད་བྱང་ཆུབ་མཆོག་ཏུ་སེམས་བསྐྱེད་བགྱི། ། དེ་
རྗེས༑ རང་ཉིད་ཐ་མལ་དུ་གནས་པའི་སྤྱི་བོར་རྡོ་རྗེ་སེམས་དཔའ་བསྒོམ་པ་ནི་སྔོན་འགྲོ་བཞི་སྦྱོར་ལྟར་སྒོམ་ནས་ཡིག་བརྒྱ་བཟླ། རྡོར་སེམས་འོད་དུ་ཞུ་ནས་རང་ལ་བསྟིམ། སླར་ཡང་སྐྱབས་
ཡུལ་གསལ་གདབ་པ་གོང་བཞིན་རྗེས་སུ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆིའོ། སོགས་མ་ནམ་བཞི་སྐོར་གྱི་ཕྱག་སྟོང་ཕྲག་

༄༅། །རེ་བཙལ། རྒྱལ་བ་ཀུན་དངོས་བླ་མ་སོགས། །ཡན་ལག་བདུན་པ་རྒྱས་བསྡུས་ཕུལ། །བླ་མའི་དཔྲལ་མགྲིན་སྙིང་ག་ལྟེ་བ་བཞིར། །ཨོཾ་ཨཱཿ ཧཱུཾ་ཧོཿཧོམཚན་པ་དེ་
ལས་འོད། །དཀར་དམར་མཐིང་ལྗང་བྱུང་བ་རང་གི་གནས།ྋ །སོ་སོར་ཐིམ་པས་དབང་བཞི་ཐོབ་པར་གྱུར། །བླ་མ་རང་ཐིམ་ཐུགས་ཡིད་དབྱེར་མེད་བཞག །དགེ་བ་འདི་ཡིས་སོགས་བརྗོད་
དོ༑ །དེས་ཕྱི་སྒྲུབ་ཕྱག་གི་བསྙེན་པ་བྱེད་ཚུལ་ལོ། །ནང་སྒྲུབ་གསོལ་འདེབས་ཀྱི་བསྙེན་པ་ནི། སྲུང་འཁོར་སྐྱབས་སེམས་རྡོར་སེམས་སྒོམ་བཟླས་བར་གོང་བཞིན་བགྱིས་ནས། །སྲུང་འཁོར་
ནང་དབུས་རང་མདུན་ནམ་མཁའ་རུ། །གྱད་དང་སེང་གེ་བཏེགས་པའི་རིན་ཆེན་ཁྲི། །པད་མ་ཟླ་ཉི་སྒྲ་གཅན་བརྩེགས་པའི་སྟེང༌། །བདུད་བཞི་བསྒྱེལ་བའི་སྙིང་ག་རབ་མནན་པའི། །ཞབས་
གཡས་བརྐྱང་ཤིང་གཡོན་བསྐུམ་སྟབས་ཀྱིས་ནི། །བཞེངས་པའི་བླ་མ་དཔལ་ཆེན་རྡོ་རྗེ་སེམས། །དཀར་པོ་རྡོར་དྲིལ་འཛིན་པས་ཡུམ་ལ་འཁྱུད། །ཕྱག་རྒྱ་དྲུག་ལྡན་འོད་ཟེར་ཀློང་ན་
༴ བཞུགས༑ །ཕུང་ཁམས་སྐྱེ་མཆེད་ལས་དབང་བྱ་བ་དྲུག །གདན་གསུམ་ལྷ་ཡི་འཁོར་ལོ་རྫོགས་པར་མོས། །ཐུགས་ཀར་ཟླ་སྟེང་ཧཱུཾ་ལས་འོད་འཕྲོས་པས། །སྣང་སྲིད་ཐམས་ཅད་བླ་མའི་རོལ་
533

པར་གྱུར། །དཔལ་ལྡན་བླ་མ་དམ་པའི་ཞབས་ལ་ཕྱག་འཚལ་ལོ། །ཞེས་ཕྱག་བྱ། ཕུང་པོ་ཚོགས་མཆོད་གཞུང་བཞིན་བྱས་ནས། བླ་མ་དམ་པའི་ཚོགས་ཀྱི་དཀྱིལ་འཁོར་དུ། །ཕྱི་ནང་
གསང་མཆོད་བདེ་ཆེན་དྭངས་མའི་རྫས། མཆོད་པར་འབུལ་ལོ་དགྱེས་པ་བསྐྱེད་གྱུར་ནས། རྡོ་རྗེ་བཞི་ཡི་བྱིན་རླབས་འཕོ་དབང་སྩོལ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་
མ་སངས་རྒྱས་རིན་པོ་ཆེ་ལ་གསོལ་བ་འདེབས་སོ་ཅེས་པའམ་སྐྱབས་སུ་མཆི་ཞེས་པ་གང་རུང་གིས་གསོལ་འདེབས་སྟོང་ཕྲག་གྲངས་གསོག མཐར། བླ་མའི་ཐུགས་འོད་ཀྱིས་དྲངས་བདག་
གིས་ལུས། །བླ་མའི་ཞལ་དུ་དྲངས་ནས་ཁུ་བར་ཞུ། །ཡབ་ཡུམ་སྦྱོར་མཚམས་ཧེ་རུ་ཀར་གྱུར་པར། །བྱང་ཆུབ་སེམས་ཀྱི་འཕྲོ་འདུས་དབང་བསྐུར་གྱུར། །བླ་མ་རང་ཐིམ་དབྱེར་མེད་མཉམ་
པར་བཞག །ལྷུན་གྲུབ་དོན་དམ་དགེ་བ་སེམས་ཅན་ཀུན། །བླ་མེད་རྡོ་རྗེ་འཆང་དབང་འགྲུབ་པའི་ཕྱིར། །ཡོངས་སུ་བསྔོ་ན་གེགས་མེད་འགྲུབ་པར་ཤོག །ཅེས་བརྗོད། དེ་ལྟར་ཐུན་བཞིར་
ཉམས་སུ་ལེན་པའོ། །གསུམ་པ་གསང་སྒྲུབ་ལ། སྲུང་འཁོར་ནས་བླ་མའི་རྣལ་འབྱོར་བར་སྔར་བཞིན་བྱས་རྗེས། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག་སོགས་

༄༅། །ཚད་མེད་བཞི་བསྒོམ། ཨོཾ་སྭ་བྷཱ་ཝ་སོགས་ནས་ཀོཉཧཾ། སྟོང་པ་ཉིད་ལས་རང་ཉིད་སྐད་ཅིག་གིས། །པད་ཉི་འཇིགས་བྱེད་དུས་མཚན་མནན་པའི་སྟེང་། །ཧེ་རུ་
ཀ་དཔལ་ཁྲོ་ཆགས་མཐིང་གའི་མདོག །རྡོར་དྲིལ་འཛིན་པས་ཕག་མོ་ཡུམ་ལ་འཁྱུད། །ཕྱག་རྒྱ་དྲུག་ལྡན་འོད་ཟེར་ཀློང་ན་བཞུགས། །ཕུང་ཁམས་སྐྱེ་མཆེད་ལས་དབང་བྱ་བ་དྲུག. །གདན་
གསུམ་ལྷ་ཡི་འཁོར་ལོ་རྫོགས་པར་མོས། །དེ་ཡི་ཐུགས་ཀར་རང་འདྲའི་ཡེ་ཤེས་པ། །དེ་ཡི་ཐུགས་ནང་ཟླ་སྟེང་རྡོ་རྗེའི་ལྟེར། །ཧཱུཾ་ཡིག་སྔགས་ཀྱི་ཕྲེང་བས་བསྐོར་བར་གྱུར། །ཨོཾ་བཛྲ་གུ་རུ་
ཌཱ་ཀི་ནི་སིདྡྷི་ཧཱུཾ། ཞེས་སྔགས་ཁྲི་ཕྲག་ཏུ་བཟླའོ། ལུས་དཀྱིལ་ལྷ་རྣམས་རྗེས་ཆགས་སྙོམས་པར་ཞུགས། །བྱང་སེམས་འཁོར་ལོ་བཞིར་ཕབ་གསང་རྩེར་བསྐྱིལ། །བདེ་ཆེན་དེ་ཡིས་བརྟན་
གཡོ་ཐམས་ཅད་པ། །དྭངས་མར་ཞུ་བ་རང་གི་ཞལ་དུ་ཞུགས། །ཡུམ་གྱི་པདྨར་བབས་པས་བཾ་ཡིག་གྱུར། །དེ་ལས་སྤྲུལ་པའི་ལྷ་མོས་མཆོད་བྱས་ནས། །མཆོད་ལྷ་རྣམས་ཀྱང་རང་ཐིམ་
མཉམ་པར་བཞག །དགེ་བ་འདི་ཡིས་མྱུར་དུ་བདག་སོགས་དགེ་བསྔོ་སྤྱི་མཐུན་བྱའོ། །ཐུན་མཚམས་གཏོར་མ་དང་། བཟའ་བཏུང་གི་རྣལ་འབྱོར་སོགས་གཞུང་ཉིད་ལྟར་བྱ། བཞི་སྒྲུབ་འཕྲིན་535

ལས་ཀྱི་བསྙེན་པ་ནི། སྲུང་འཁོར་ནས། གདན་གསུམ་ལྷ་ཡི་འཁོར་ལོ་རྫོགས་པར་མོས། ཅེས་པའི་བར་གསང་སྒྲུབ་བཞིན་ལ། དམ་ཚིག་སེམས་པའི་ལུས་ནང་རྩ་གསུམ་དང་། །འཁོར་
ལོ་བཞི་ཡིས་མཚན་པའི་སྤྱི་བོ་ཡི། །འཁོར་ལོ་རྩ་འདབ་སུམ་ཅུ་རྩ་གཉིས་པའི། །ལྟེ་བར་རྣམ་སྣང་ཧེ་རུ་ཀ་ཡབ་ཡུམ། །འཁོར་ལོ་དང་ནི་འཁོར་ལོའི་དྲིལ་འཛིན་པས། །སངས་རྒྱས་མཁའ་
འགྲོ་གྲི་ཐོད་འཛིན་པར་སྦྱོར། །ཐུགས་ཀར་ཟླ་སྟེང་ཨོཾ་དཀར་སྔགས་ཀྱིས་བསྐོར། །མགྲིན་པར་འཁོར་ལོ་རྩ་འདབ་བཅུ་དྲུག་པའི། །ལྟེ་བར་པདྨ་ཧེ་རུ་ཀ་དམར་པོ། །པདྨ་དང་ནི་པདྨའི་དྲིལ་
འཛིན་པས། །གོས་དཀར་མོ་ནི་གྲི་ཐོད་འཛིན་ལ་འཁྱུད། །ཐུགས་ཀར་ཟླ་སྟེང་ཧྲཱིཿ དམར་སྔགས་ཀྱིས་བསྐོར། །ཐུགས་དཀར་འཁོར་ལོ་རྩ་འདབ་བརྒྱད་པའི་ལྟེར། །རྡོ་རྗེ་ཧེ་རུ་ཀ་དཔལ་
མཐིང་ག་ནི། །རྡོ་རྗེ་དང་ནི་རྡོ་རྗེའི་དྲིལ་འཛིན་པས། །མཱ་མ་ཀི་ནི་གྲི་ཐོད་འཛིན་པར་འཁྱུད། །ཐུགས་ཀར་ཟླ་སྟེང་ཧཱུྃ་སྔོན་སྔགས་ཀྱིས་བསྐོར། །ལྟེ་བར་རྩ་འདབ་དྲུག་ཅུ་རྩ་བཞི་ཡི། ལྟེ་བར་
རིན་འབྱུང་ཧེ་རུ་ཀ་སེར་པོ། །རིན་པོ་ཆེ་དང་དེ་ཡི་དྲིལ་བུ་འཛིན། །དབྱིངས་ཕྱུག་མ་ནི་གྲི་ཐོད་འཛིན་པར་འཁྱུད། །ཐུགས་ཀར་ཟླ་སྟེང་ཏྲཾ་སེར་སྔགས་ཀྱིས་བསྐོར། །དེ་ལྟར་དམིགས་པ་ ྂ

༄༅། །གསལ་བཏབ་ནས། ཐོ་རངས་གཙོ་བོར་སྤྱི་བོའི་འཁོར་ལོ་ལ་དམིགས་ཏེ། སྙིང་པོ་གོང་བཞིན་ཕཊ་བཏགས་པ་བཟླ། སྔགས་ཕྲེང་ལས་འོད་དཀར་དཔག་མེད་
དམིགས་
འཕྲོས༑ འོད་ཟེར་གྱི་སྣེ་ལ་ཞི་བའི་མཆོད་པས་སྤྲོས་ཏེ་མཆོད། རྒྱལ་བའི་བྱིན་མཐུ་བསྡུས། སེམས་ཅན་གྱི་སྡིག་སྒྲིབ་སྦྱངས། རང་ཉིད་ཞི་བའི་ལས་ལ་མཐུ་དང་ལྡན་པར་བསམ། སྔ་ཐུན་
ལ་ལྟེ་བའི་རིན་འབྱུང་ལ་དམིགས་ཏེ་བཟླ། རྒྱས་པའི་ལས་མཐུན་གྱི་མཆོད་པས་མཆོད། འོད་ཟེར་སེར་པོ་འཕྲོ་བས། སེམས་ཅན་གྱི་ཚེ་བསོད་རྒྱས་པའི་དམིགས་པ་དང༌། རང་ཉིད་རྒྱས་
པའི་ལས་ལ་མཐུ་དང་ལྡན་པར་བསམ་པ་དང༌། དགོང་ཐུན་ལ་མགྲིན་པར་པདྨ་ཧེ་རུ་ཀར་དམིགས་ཏེ་སྔགས་བཟླ། འོད་དམར་པོ་སྤྲོ་བ་དང༌། དབང་གི་ལས་མཐུན་གྱིས་མཆོད་པ་
དང་༑ རྒྱལ་བའི་བྱིན་མཐུ་བསྡུ་བ། དམིགས་བྱ་དབང་དུ་བྱེད་པའི་དམིགས་པ་རང་ཁམས་གསུམ་དབང་དུ་བྱེད་པའི་ལས་ལ་མཐུ་དང་ལྡན་པར་བསམ། སྲོད་ཐུན་ལ་སྙིང་གའི་རྡོ་རྗེ་ཧེ་རུ་ཀར་
དམིགས་ཏེ་བཟླ། འོད་ཟེར་སྔོན་པོ་སྤྲོ་བ་དང་། དྲག་པོའི་ལས་མཐུན་གྱིས་མཆོད་པ་དང་། དྲག་པོའི་ལས་ལ་མངའ་བརྙེས་པའི་བྱིན་མཐུ་བསྡུ་བསྟིམ། འོད་ཟེར་ནག་པོ་ཚ་ལ་རྩུབ་པ་གང་ལ་537

རེག་པ་ཙམ་གྱིས་དགྲ་བགེགས་ཐམས་ཅད་ཚར་བཅད་པར་བསམ་པ་སོགས། དམིགས་པ་ཞིབ་པ་རྣམས་ཁྲིད་ཡིག་སོགས་ལས་ཤེས་པར་བྱ། དེ་ལྟར་བསྙེན་ཚུལ་གསུམ་དང་། སྒྲུབ་པ་སྟེ་ཟླ་
བ་རེ་རང་ཉམས་སུ་བླངས་པས་ཟླ་བཞི་ནི་བསྙེན་པ་ཐུན་མོང༌། འདི་ལྟར་ཉུང་ངུ་ཙམ་བྲིས་པ་སྟེ། དམིགས་རིམ་ཐམས་ཅད་སྡོམས་སུ་བསྡུས་ན་ཚིག་གོ་དཀའ་བར་དོགས་པ་དང༌། ྋ ཞིབ་མོར་
དཀྲོལ་ཀྱང་ཐོས་པ་དམན་པ་རྣམས་མགོ་འཁོར་བར་འགྱུར་བས། འདིར་ནི་བསྐུལ་བ་པོའི་འདོད་ངོར་བསྡུས་ཙམ་བཀོད་པ་ཡིན་ནོ། །ཞེས་བཀྲ་ཤིས་ཆོས་སྐྱིད་ཀྱི་འདོད་ངོར། རྡོ་རྗེའི་སྙིང་པོས་
སྨྲས་པ་སྟེ་ཟླ་བ་གཉིས་པའི་ཚེས་ཉེར་གཉིས་ལ་བྲིས་པ་དགེའོ།། །།སརྦ་མངྒ་ལཾ།།

༄༅། །ལམ་ཟབ་མོ་བླ་མ་སྒྲུབ་པ་ཐུན་མོང་བའི་ཁྲིད་དང་འབྲེལ་བའི་ཉམས་ལེན་ངག་འདོན་གྱི་རིམ་པ་ཁྲིགས་སུ་བཀོད་
པ་མུན་སེལ་ཉིན་བྱེད་སྣང་བ་ཞེས་བྱ་བ་བཞུགས་སོ།།

༄ ༅། །བརྗོད་བྲལ་རྣམ་ཀུན་མཆོག་ལྡན་སྟོང་པ་ཆེར། །ཐམས་ཅད་གཟིགས་པའི་བརྡ་རུ་བསྙད་བྱས་ཀྱང་། །མཐའ་དག་སྤྲོས་ལས་འདས་པའི་མཐར་ཐུག་པ། །ཟུང་
འཇུག་བདག་ཉིད་དཔལ་ལྡན་བླ་མར་འདུད། །གང་ཞིག་ཟབ་མོར་བསྔགས་པའི་སྨྲ་བརྒྱའི་ཁས། །བཤད་ཀྱང་དངོས་དོན་ཆ་རེར་སྙོགས་མིན་མོད། །འབད་བྲལ་སངས་རྒྱས་ས་ལ་བཙན་ཐབས་
སུ༑ །དཔལ་ལྡན་འབྲུག་པས་ཇི་ལྟར་སྐྱེལ་ལམ་ཞེས། །སོམ་ཉིར་མ་དགོས་མངོན་སུམ་མྱོང་གྲུབ་ལམ། །བརྟགས་ཀྱིན་ངོ་མཚར་ཕ་མཐའ་མི་མངོན་པའི། །གྲུབ་པའི་གཞུང་ལམ་འདི་ཀོར་སུ་540
མི་འཇུག །དེ་ཕྱིར་ཉམས་ལེན་ངག་འདོན་སྤེལ་ལ་རིངས། །འདིར་བླ་ན་མེད་པའི་བྱང་ཆུབ་ཏུ་མྱུར་བ་ལས་ཀྱང་ཆེས་མྱུར་བར་ཁྲིད་པའི་ལམ་ཟབ་བླ་མའི་སྒྲུབ་པ་ལ། ཐུན་མོང་དང་ཐུན་མིན་

༄ ༅། །གཉིས་སུ་བཞུགས་པ་ལས། དང་པོ་ལའང་སྔོན་འགྲོ་བསླབ་པ་གསུམ་ལ་བསླབ་པ། དངོས་གཞི་སྨིན་གྲོལ་གཉིས་ལ་བསླབ་པ། རྗེས་ངོ་སྤྲོད་པ་ལ་བསླབ་
པ་གསུམ་ལས། དང་པོ་རྒྱུན་དུ་དམ་ཚིག་གཙང་བ་ལ་བསླབ་པ། རྒྱུན་དུ་ཚོགས་གསོག་པ་ལ་བསླབ་པ། ྋརྒྱུན་དུ་གསོལ་བ་གདབ་པ་ལ་བསླབ་པ་སྟེ་སྔོན་འགྲོ་བསླབ་པ་གསུམ་ནི་ཁྲིད་ཡིག་
གཞན་ནས་ཤེས་པར་བྱ་ཞིང་། གཉིས་པ་དངོས་གཞི་སྨིན་གྲོལ་གཉིས་ལ་བསླབ་པ་འདི་ནི། ལམ་ཟབ་བླ་སྒྲུབ་ཟླ་བཞི་མ་སོགས་ཀྱི་ཕྱག་སྲོལ་གྱིས་ལག་ལེན་དངོས་བཞིར་བསྟར་སླད། དམིགས་
རིམ་སྒོམ་དོན་རྣམས་ངག་འདོན་ཁྱེར་སླ་ཁ་གསལ་བར་དགོད་པ་ལ། བསྙེན་པ། སྒྲུབ་པ། ལས་སྦྱོར་གསུམ་ལས། དང་པོ་ལ། ཕྱི་སྒྲུབ་ཕྱག་གི་བསྙེན་པ། ནང་སྒྲུབ་གསོལ་འདེབས་ཀྱི་

བསྙེནཔ། གསང་སྒྲུབ་བཟླས་པའི་བསྙེན་པ་དང་གསུམ་ལས། དང་པོ་ཕྱི་སྒྲུབ་ཕྱག་གི་བསྙེན་པ་ལས། ཐོག་མར་སྲུང་འཁོར་བསྒོམ་པ་ནི། གནམ་དང་ས་འབྱར་བར་སྣང་བའི་ཐད་ནས་སྒོར་འཕགས་པ་སྤྱན་རས་གཟིགས་
དབང་ཕྱུག་བཞེངས་པ་སྐུ་མདོག་དཀར་པོ་ལང་ཚོ་དར་ལ་བབ་ཅིང་འོད་ཟེར་འཕྲོ་བ། རྩ་བའི་ཞལ་གསུམ་གྱི་དབུས་དཀར། གཡས་ལྗང༌། གཡོན་དམར། དེའི་སྟེང་གི་ཞལ་དབུས་
ལྗང་༑ གཡས་དམར། གཡོན་དཀར། དེའི་སྟེང་གི་ཞལ་དབུས་དམར། གཡས་དཀར། གཡོན་ལྗང་། དེ་རྣམས་འཛུམ་བཅས་ཞི་བའི་ཉམས་ཅན། དེའི་སྟེང་དུ་ཁྲོ་ཞལ་ནག་པོ་དྲག་
པོའི་ཉམས་ཅན། དེའི་སྟེང་དུ་ཞི་ཞལ་དམར་པོ་གཙུག་ཏོར་ཅན་རྒྱན་མེད་པ། རྩ་བའི་ཕྱག་བརྒྱད་ཀྱི་དང་པོ་གཉིས་ཐུགས་ཀར་ཐལ་མོ་སྦྱར་བ་གཡས་ཀྱི་གཉིས་པས་བགྲང་ཕྲེང༌། གསུམ་པས་
མཆོག་སྦྱིན་གྱི་ཕྱག་རྒྱ། བཞི་པས་འཁོར་ལོ། གཡོན་གྱི་གཉིས་པས་གསེར་གྱི་པད་སྡོང་། གསུམ་པས་སྤྱི་བླུགས། བཞི་པས་མདའ་གཞུ། ཕྱག་ལྷག་མ་དགུ་བརྒྱ་དང་དགུ་བཅུ་རྩ་གཉིས་
པོ་པད་འདབ་ལྟར་འཇམ་པས་མཆོག་སྦྱིན་གྱི་ཕྱག་རྒྱ་མཛད་པ། ཕྱག་སྟོང་པོའི་མཐིལ་ན་སྤྱན་རེ་རེ། ཕྱག་རྣམས་ཀྱིས་དབུའི་གཙུག་ཏོར་དང་པུས་མོའི་ལྷ་ང་ལས་མི་འདའ་བ། རི་དྭགས་ཀྱི་

༄༅། །པགས་པས་ནུ་མ་བཀབ་ཅིང་རས་བཟང་པོའི་ཤམ་ཐབས་ནོར་བུས་སྤྲས་པའི་སྐ་རགས་ཀྱིས་བཅིངས་པ། རལ་པ་དམར་སེར་འཁྱུག་པས་མཛེས་པ། རིན་པོ་ཆེ་སྣ་
ཚོགས་ཀྱི་རྒྱན་དང་དར་གྱི་ཅོད་པན་འཕུར་བ། འོད་ཟེར་དཀར་པོའི་དབུས་སུ་བཞུགས་པར་བསམ། ལྷ་དེའི་ཐུགས་ཀར་བསམ་གཏན་གྱི་ཁང་བུ་སྤྱན་རས་གཟིགས་སྐུ་མདོག་དཀར་གསལ་ཞལ
གཅིག་ཞི་ཞིང་འཛུམ་པ། ཕྱག་བཞིའི་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མས་ཤེལ་གྱི་བགྲང་ཕྲེང་དང་གཡོན་འོག་མས་པད་དཀར་གྱི་སྡོང་བུ། མཚན་དཔེ་འབར་བའི་
གསུམ་
རིན་པོ་ཆེའི་རྒྱན་དང་། དར་ཟབ་ཀྱིས་ཀླུབས་ཏེ་རྡོ་རྗེ་སྐྱིལ་ཀྲུང་གིས་པད་ཟླའི་གདན་ལ་བཞུགས་པ། ལྷ་དེའི་ཐུགས་ཀར་རང་གི་མལ་སའི་རྒྱ་ཁྱོན་སྤྱན་རས་གཟིགས་ཁ་སར་པ་ཎི་དཀར
པོ༑ ཕྱག་གཡས་མཆོག་སྦྱིན་གྱི་ཕྱག་རྒྱ་དང་། གཡོན་པད་དཀར་གྱི་སྡོང་བུ་འཛིན་པ། དྲང་སྲོང་གི་ཆ་ལུགས་ཅན་ཞབས་ཕྱེད་པའི་སྐྱིལ་ཀྲུང་གིས་པད་ཟླར་འོད་དཀར་ཅན་གྱི་དབུས་ན་
བཞུགས་པར། ལྷ་གཅིག་གི་ཐུགས་ཀར་གཅིག་བཞུགས་ཀྱང་མི་སྒྲིབ་ཅིང་གོ་མི་འགགས་པ་མེ་ལོང་ནང་གི་གཟུགས་བརྙན་ལྟ་བུ། དེའི་ཐུགས་ཀར་རང་ཉིད་གནས་པ། ལྷ་དེ་གསུམ་གྱི་སྐུ་543

ལས་འོད་ཟེར་དཀར་པོ་འཕྲོས་པས་ཕྱི་སྣོད་ཀྱི་འཇིག་རྟེན་མ་དག་པའི་ཆ་ལས་འདས་ཏེ། དག་པའི་རང་བཞིན་བདེ་བ་ཅན་གྱི་ཞིང་ཁམས། ནང་བཅུད་ཀྱི་སེམས་ཅན་དང་གནོད་བྱེད་གཟུགས་ཅན་
གཟུགས་མེད་ཀྱི་བསམ་ངན་གདུག་རྩུབ་དག་སྟེ་ཐུགས་རྗེ་ཆེན་པོའི་རྣམ་པར་བསྒྱུར་ནས། གནས་སྐབས་ལུས་ངག་ཡིད་གསུམ་སྲུང་ཞིང་བགེགས་དང་བར་ཆད་ཞེས་པའི་མིང་ཡང་མེད་པར་
བྱས༑ མཐར་ཐུག་སྐུ་གསུམ་མྱུར་དུ་འགྲུབ་པའི་སྐལ་པ་དང་ནུས་པ་རྒྱུད་ལ་སྨིན་པར་བསམས་ལ། ཨོྃ་མ་ཎི་པདྨེ་ཧཱུཾ། ཞེས་བརྒྱ་རྩ་ཙམ་བཟླས་ནས་སྲུང་འཁོར་སུམ་སྦྲག་བརྟན་པར་བྱ། སྐྱབས་ཡུལ་གསལ་
གདབ་པ་ནི། སྲུང་འཁོར་དེའི་ནང་རང་གི་མདུན་གྱི་ནམ་མཁར་བཾ་དཀར་པོ་ལས་གང༵ས་ཅན་གྱི་མཚོ་ཡན་ལག་བརྒྱད་ལྡན་རྒྱ་ཆེ་ཞིང་གཏིང་ཟབ་པའི་དབུས་སུ་པཾ་ལས་པདྨའི་སྡོང་པོ་དཔག་བསམ་གྱི་
ཤིང་ལྟར་ཡིད་དུ་མཆིས་པའི་དཔལ་ཐམས་ཅད་ཡོངས་སུ་རྫོགས་པའི་ལྟེ་བར། ལཾ་སེར་པོ་ལས་ཀུན་ཏུ་བཟང་པོའི་ཞིང་ཁམས་ཀྱི་བཀོད་པ་བསམ་གྱིས་མི་ཁྱབ་པ། རྡུལ་རེ་རེ་ལས་ཀྱང་རྡུལ་སྙེད་
ཀྱི་ཞིང་ཀུན་ཏུ་སྟོན་པར། པདྨའི་འདབ་མ་རབ་ཏུ་རྒྱས་ཤིང་ལོ་འབྲས་ཕུན་སུམ་ཚོགས་པ། མཆོད་པའི་ཡོ་བྱད་དང་རྒྱན་གྱི་རྣམ་པ་དུ་མས་མཛེས་པའི་དབུས་ཀྱི་ཟེའུ་འབྲུར་ནོར་བུའི་ཁྲི་འཕང་པདྨ་

༄༅། །ཉི་ཟླ་དར་ཟབ་རྒྱན་གྱིས་ཀླུབས་པའི་ཁར། དྲིན་ཅན་རྩ་བའི་བླ་མ་ཁྱབ་བདག་རྡོ་རྗེ་འཆང་གི་རྣམ་པ་ཅན། སྐུ་མདོག་སྔོན་པོ་ཞལ་གཅིག་ཞི་ཞིང་འཛུམ་པ་ཕྱག་གཉིས་རྡོ་
རྗེ་དང་དྲིལ་བུ་ཐུག་ཀར་བསྣོལ་སྟབས་སུ་འཛིན་པ།ྋ ལྷ་རྫས་ཀྱི་སྟོད་གཡོགས་དང་སྨད་གཡོགས་ཅན། རིན་པོ་ཆེའི་དབུ་རྒྱན། སྙན་རྒྱན། མགུལ་རྒྱན། ཕྱག་གདུབ། ཞབས་
གདུབ༑ དོ་ཤལ། སེ་མོ་དོ། འོག་ཕག་དྲྭ་བ་ཅན་ལ་སོགས་པས་མཛེས་པ། རལ་པའི་ཟུར་ཕུད་ལ་སྣ་ཚོགས་རྡོ་རྗེ་དང་ཟླ་བ་ཕྱེད་པ་འཆང་བ། མཚན་དང་དཔེ་བྱད་ཡོངས་སུ་རྫོགས་
པ༑ རྡོ་རྗེ་སྐྱིལ་མོ་ཀྲུང་གིས་འོད་ཟེར་གྱི་ཕྲེང་བ་འཁྲིགས་པའི་ཀློང་ན་བཞུགས་པ། སྐུ་ཆེ་ལ་གཟི་བརྗིད་འབར་བ་གཅིག་ཏུ་བསྒོམ། དེ་ཡང་རིགས་ཐམས་ཅད་ཀྱི་ཁྱབ་བདག །དཀྱིལ་འཁོར་
ཀུན་གྱི་གཙོ་བོ། འཁོར་འདས་ཡོངས་ཀྱི་དཔལ་མགོན་སྐུ་བཞི་ཡེ་ཤེས་ལྔའི་བདག་ཉིད། སྐུ་དགེ་འདུན། གསུང་དམ་ཆོས། ཐུགས་སངས་རྒྱས་ཏེ་མཆོག་གསུམ་ཀུན་འདུས། སྐུ་ཡི་དམ་
ཀུན་འདུས། གསུང་གསང་སྔགས་རིག་སྔགས་ཀུན་འདུས། ཐུགས་རྩ་བ་དང་བརྒྱུད་པའི་བླ་མ་ཀུན་འདུས། ཡོན་ཏན་མཁའ་འགྲོ་ཀུན་འདུས། ཕྲིན་ལས་ཆོས་སྐྱོང་ཀུན་འདུས་སོགས་དུས་

གསུམ་རྒྱལ་བ་མ་ལུས་འདུས་པའི་སྤྱི་གཟུགས། སྐུའི་སྤྲུལ་པས་ཞིང་ཁམས་ཡོངས་ལ་ཁྱབ་པ། ཞིང་ཀུན་གྱི་བཀོད་པ་སྐུ་ལ་རྫོགས་པ། སྣང་སྲིད་སྣོད་བཅུད་ཐམས་ཅད་དཔལ་ལྡན་བླ་མའི་
རྣམ་རོལ་སྐྱབས་གནས་མ་ལུས་འདུས་པའི་སྤྱི་གཟུགས་སུ་བསམས་ལ། དཔལ་ལྡན་བླ་མ་དམ་པའི་ཐུགས་རྡོ་རྗེ་ཁམས་གསུམ་པོ་ཀུན་གྱི་བདག་ཉིད་བདེ་བ་ཆེན་པོའི་རྣམ་པའི་ཧེ་རུ་ཀ་རྡོ་རྗེ་སངས་
རྒྱས་དང༌། གསུང་རྡོ་རྗེ་སྔགས་དང་། ཕྱག་རྒྱ་དང་། དཀྱིལ་འཁོར་ལ་སོགས་པའི་རང་བཞིན་གྱིས་ཆོས་དང་། སྐུ་རྡོ་རྗེ་འཁོར་ལོར་གནས་པའི་རྣལ་འབྱོར་པ་དང་རྣལ་འབྱོར་མའི་དགེ་འདུན་
ལ་བྱང་ཆུབ་སྙིང་པོ་ལ་མཆིས་ཀྱི་བར་དུ་སྐྱབས་སུ་མཆིའོ། །ཞེས་སྐྱབས་འགྲོ་ལན་གསུམ་དང་། དེ་ནས་སྐྱབས་ཡུལ་དཔང་པོར་བྱས་ཏེ། སེམས་ཅན་ཐམས་ཅད་ཀྱི་དོན་དུ་རྣམ་པ་ཐམས་ཅད་ཀྱི་མཆོག་དང་
ལྡན་པའི་སྟོང་པ་ཉིད་ཀྱིས་འཁྱུད་པ་ཡང་དག་པར་རྫོགས་པའི་བྱང་ཆུབ་བདེ་བ་ཆེན་པོའི་བདག་ཉིད་ཅན་དུ་སེམས་བསྐྱེད་པར་བགྱིའོ། །ལན་གསུམ་གྱིས་སྨོན་སེམས་དང་། འདི་རྣམས་ཀྱི་བླ་ན་མེད་པའི་
བྱང་ཆུབ་ཀྱི་ལམ་གང་ཡིན་པ་རྡོ་རྗེ་ཐེག་པ་ལ་བདག་གིས་བསྟེན་པར་བགྱིའོ། །ཞེས་འཇུག་པ་སེམས་བསྐྱེད་དེ་ལན་གསུམ། དེ་ནས་སྡིག་སྒྲིབ་སྦྱོང་བ་རྡོ་རྗེ་སེམས་དཔའི་བསྒོམ་བཟླས་ནི། རང་ཉིད་ཐ་མལ་དུ་གནས་

།པའི་སྤྱི་བོར་པཾ་ལས་པདྨ་དཀར་པོ་འདབ་མ་བརྒྱད་པའི་ལྟེ་བར་སོགས་ནས། དེ་ལྟར་འབྲས་བུ་བདག་དང་འགྲོ་བ་ཀུན་གྱིས་འགྲུབ་པར་གྱུར་ཅིག །བར་ཐུན་བཞི༄༅།
ལྟར༑ ཡང་ན་ཕྲིན་ལས་གཞུང་དངོས་བསྟན་ལྟར་སྒོམ་མོ། ༈ །དེ་ནས་ཕྱི་སྒྲུབ་དངོས་གཞི་ལ་འཇུག་པར་བྱ་བ་ནི། རང་གི་མདུན་གྱི་ནམ་མཁར། བཾ་དཀར་པོ་ལས་གངས་ཅན་གྱི་མཚོ་ཡན་ལག་བརྒྱད་ལྡན་
རྒྱ་ཆེ་ཞིང་གཏིང་ཟབ་པའི་དབུས་སུ་བཾ་ལས་པདྨའི་སྡོང་པོ་དཔག་བསམ་གྱི་ཤིང་ལྟར་ཡིད་དུ་མཆིས་པའི་དཔལ་ཐམས་ཅད་ཡོངས་སུ་རྫོགས་པའི་ལྟེ་བར། ལཾ་སེར་པོ་ལས་ཀུན་ཏུ་བཟང་པོའི་ཞིང་
J
ཁམས་ཀྱི་བཀོད་པ་བསམ་གྱིས་མི་ཁྱབ་པ། རྡུལ་རེ་རེ་ལས་ཀྱང་རྡུལ་སྙེད་ཀྱི་ཞིང་ཀུན་ཏུ་སྟོན་པར། པདྨའི་འདབ་མ་རབ་ཏུ་རྒྱས་ཤིང་ལོ་འབྲས་ཕུན་སུམ་ཚོགས་པ། མཆོད་པའི་ཡོ་བྱད་ཀྱི་
རྣམ་པ་དུ་མས་མཛེས་པའི་དབུས་ཀྱི་ཟེའུ་འབྲུར་ནོར་བུའི་ཁྲི་འཕང་པདྨ་ཉི་ཟླ་དར་ཟབ་རྒྱན་གྱིས་ཀླུབས་པའི་ཁར། དྲིན་ཅན་རྩ་བའི་བླ་མ་ཁྱབ་བདག་རྡོ་རྗེ་འཆང་གི་རྣམ་པ་ཅན། སྐུ་མདོག་སྔོན་པོ་
ཞལ་གཅིག་ཞི་ཞིང་འཛུམ་པ་ཕྱག་གཉིས་རྡོ་རྗེ་དང་དྲིལ་བུ་ཐུགས་ཀར་བསྣོལ་སྟབས་སུ་འཛིན་པ། ལྷ་རྫས་ཀྱི་སྟོད་གཡོགས་དང་། སྨད་གཡོགས་ཅན། རིན་པོ་ཆེའི་དབུ་རྒྱན། སྙན་

རྒྱན༑ མགུལ་རྒྱན། ཕྱག་གདུབ། ཞབས་གདུབ། དོ་ཤལ། སེ་མོ་དོ། ལོག་པག་དྲ་བ་ཅན་ལ་སོགས་པས་མཛེས་པ། རལ་པའི་ཟུར་ཕུད་ལ་སྣ་ཚོགས་རྡོ་རྗེ་དང་ཟླ་བ་ཕྱེད་པ་འཆང་
བ༑ མཚན་དང་དཔེ་བྱད་ཡོངས་སུ་རྫོགས་པ། རྡོ་རྗེ་སྐྱིལ་མོ་ཀྲུང་གིས་འོད་ཟེར་གྱི་ཕྲེང་བ་འཁྲིགས་པའི་ཀློང་ན་བཞུགས་པ། སྐུ་ཆེ་ལ་གཟི་བརྗིད་འབར་བ་གཅིག་ཏུ་བསྒོམ། དེ་ཡང་རིགས་
ཐམས་ཅད་ཀྱི་ཁྱབ་བདག །དཀྱིལ་འཁོར་ཀུན་གྱི་གཙོ་བོ། འཁོར་འདས་ཡོངས་ཀྱི་དཔལ་མགོན་སྐུ་བཞི་ཡེ་ཤེས་ལྔའི་བདག་ཉིད།ྋ །སྐུ་དགེ་འདུན། གསུང་དམ་ཆོས། ཐུགས་སངས་རྒྱས་
ཏེ་མཆོག་གསུམ་ཀུན་འདུས། སྐུ་ཡི་དམ་ཀུན་འདུས། གསུང་གསང་སྔགས་རིག་སྔགས་ཀུན་འདུས། ཐུགས་རྩ་བ་དང་བརྒྱུད་པའི་བླ་མ་ཀུན་འདུས། ཡོན་ཏན་མཁའ་འགྲོ་ཀུན་
འདུས༑ ཕྲིན་ལས་ཆོས་སྐྱོང་ཀུན་འདུས་སོགས་དུས་གསུམ་རྒྱལ་བ་མ་ལུས་འདུས་པའི་སྤྱི་གཟུགས། སྐུའི་སྤྲུལ་པས་ཞིང་ཁམས་ཡོངས་ལ་ཁྱབ་པ། ཞིང་ཀུན་གྱི་བཀོད་པ་སྐུ་ལ་རྫོགས་
པ༑ སྣང་སྲིད་སྣོད་བཅུད་ཐམས་ཅད་དཔལ་ལྡན་བླ་མའི་རྣམ་རོལ། སྐྱབས་གནས་མ་ལུས་འདུས་པའི་སྤྱི་གཟུགས་སུ་གྱུར། ཞེས་སྐྱབས་ཡུལ་གསལ་བཏབ་རྗེས། རང་གི་ལུས་ཞིང་ཇི་སྙེད་པ་དེ་

༄༅། །སྙེད་ཀྱི་རྡུལ་དང་མཉམ་པ་རེ་རེའང་མགོ་དང་ལྕེའི་དབང་པོ་བསམ་གྱིས་མི་ཁྱབ་པ་དང་ལྡན་པར་གྱུར། རང་གི་མཐའ་སྐོར་དུ་གཡས་སུ་ཚེ་འདིའི་ཕ། གཡོན་དུ་
མ༑ མདུན་དུ་ངན་སོང་གསུམ། རྒྱབ་ཏུ་མཐོ་རིས་གསུམ་སྟེ། རིགས་དྲུག་གི་སེམས་ཅན་ཐམས་ཅད་ས་ཆེན་པོའི་དྲེག་པ་ལྟར་གང་བར་གྱུར། བདག་དང་སེམས་ཅན་ཐམས་ཅད་འཁོར་བ་
ལས་སྒྲོལ་ཅིག །ཅེས། བླ་མ་མཁྱེན་ནོ། །ཞེས་འབོད། དེ་ནས། ཕྱག་འཚལ་ཞིང༌། མ་ནམ་མཁའ་དང་མཉམ་པའི༴ ཞེས་པ་སྟོང་ཕྲག་གཅིག་ནས། རྒྱལ་བ་ཀུན་དངོས་བླ་མ་ལ། །ལུས་ངག་
དྲུག་
ཡིད་གསུམ་གུས་པའི་བློས། །སྤྲོ་བའི་སྙིམ་པ་དང་བཅས་པས། །རབ་ཏུ་བཏུད་དེ་གུས་ཕྱག་འཚལ། །ཞེས་ཕྱག་འཚལ་རྗེས། ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་པའི་གོ་མྱོང་རྟོགས་གསུམ་དང་ལྡན་
པས༑ ནམ་མཁའི་དབྱིངས་རྣམས་ཀུན་ནས་གང་བའི་སྤོས་ཀྱི་ཆུ་གཏེར་འདོད་དགུའི་དཔལ་འབྱུང་རིན་ཆེན་པདྨོ་རིན་ཆེན་འོད་འབྱིན་རྒྱས་པས་ཁྱབ་པའི་སྙིང་པོར་ནོར་བུའི་ཁོར་ཡུག་གི །ནང་ན་
ཞིང་ཁམས་རྒྱ་མཚོ་ས་གཞི་རིན་ཆེན་ལས་གྲུབ་རིམ་གྱིས་གཞོལ་བ་བཀོད་ལེགས་མ་ལུས་བཀོད་པའི་ཕུལ་གྱིས་འཇིག་རྟེན་ཁམས་རེའང་འདོད་ཡོན་རྨད་བྱུང་འཕྱུར་བ་གང་། །མཐའ་ཡས་སངས་549

རྒྱས་ཞིང་གིས་བསྐོར་ཞིང་ཀུན་བཟང་མཆོད་སྤྲིན་མ་ཚང་མེད་པའི་རྒྱན་གྱིས་རྣམ་པར་བརྒྱན་པའི་རྡུལ་རེར་རྒྱལ་བ་སྲས་བཅས་མཛད་པ་ཐམས་ཅད་སྣང་བ་ཅན། །གཅིག་ཏུ་འདུ་ཞིང་སོ་སོར་མ་
འདྲེས་བྱིན་གྱིས་བརླབས་པའི་རྣམ་འཕྲུལ་ཇི་བཞིན་དེ་དག་བདག་གི་དགེ་བའི་སེམས་ཀྱིས་སྤྲུལ་ཏེ་དཔལ་ལྡན་བླ་མར་དད་པས་འབུལ་བར་བགྱི། །ཞིང་ཁམས་རྒྱ་མཚོར་རྡུལ་རེར་རྡུལ་སྙེད་
ཀྱི༑ །སངས་རྒྱས་ཞིང་དང་ཀུན་བཟང་མཆོད་པའི་སྤྲིན། །ཀུན་གྱིས་རྒྱན་ལྡན་ཇི་སྙེད་འཕྲོའི་རྩེར། །རྒྱལ་བ་སྲས་བཅས་རྣམ་ཐར་ཀུན་སྣང་ཞིང༌། །འཁོར་ཞིའི་འདོད་དགུ་མ་ཚང་མེད་འདུས་
པ༑ །ཆོས་དབྱིངས་ཐམས་ཅད་རྒྱས་པར་འགེངས་པའི་འཕྲུལ། །ནམ་མཁའི་ཁམས་ཁྱབ་སྲིད་པའི་མཐར་གནས་ནས། །ཆོས་ཀྱི་རྒྱལ་པོ་མཆོད་པས་མཉེས་གྱུར་ཅིག །གུ་རུ་ཨི་དཾ་མཎྜ་ལ་ཀཾ་
ནིརྻ་ཏཱ་ཡ་མི། ཞེས་དང་། དངོས་སུ་བཤམས་དང་ཡིད་ཀྱིས་སྤྲུལ། །ཕྱི་ནང་གསང་བ་བླ་མེད་པ། །མཆོད་སྤྲིན་རྒྱ་མཚོའི་ཚོགས་རྣམས་ཀུན། །རྣམ་པ་ཀུན་ཏུ་མཆོད་པར་འབུལ། །ལན་
གསུམ༑ དེ་ནས་ཡན་ལག་ལྷག་མ་རྣམས་འདོན་སྒོམ་བཅས། ཐོག་མེད་དུས་ནས་བསགས་པ་ཡི། །ཐུན་མོང་ཁྱད་པར་དང་འགལ་བའི། །མི་དགེ་བཅུ་སོགས་ཉེས་པའི་ཚོགས། །མ་ལུས་འགྱོད་པའི་སྒོ་

༄༅། །ནས་བཤགས། །ལན་གསུམ། ནམ་མཁའི་མཐར་ཐུག་ཕྱོགས་ཀུན་ཏུ། །འགྲོ་ལ་ཕན་པར་མཛད་པ་ཡི། །དུས་གསུམ་རྒྱལ་བ་སྲས་བཅས་ལ། །དགའ་བའི་
1/1/01
སེམས་ཀྱིས་རྗེས་ཡི་རང༌། །སྣ་ཚོགས་ཚུལ་གྱི་གདུལ་བྱ་ལ། །རང་རང་བསམ་པ་ཇི་ལྟ་བར། །ཟབ་པ་དང་ནི་རྒྱ་ཆེ་བའི། །ཐེག་མཆོག་ཆོས་འཁོར་བསྐོར་དུ་གསོལ། །སྐུ་གསུང་ཐུགས་
ཀྱི་ཕྲིན་ལས་ནི། །གསང་བ་བསམ་གྱིས་མི་ཁྱབ་པའི། །ཇི་སྲིད་འཁོར་བ་དེ་སྲིད་དུ། །མྱ་ངན་མི་འདའ་བཞུགས་སུ་གསོལ། །བདག་གཞན་ཀུན་གྱིས་བསགས་པ་ཡི། །དུས་གསུམ་དགེ་བ་
གཅིག་བསྡུས་ནས། །མར་གྱུར་འགྲོ་བ་མ་ལུས་པ། །བྱང་ཆུབ་སྙིང་པོ་ཐོབ་ཕྱིར་བསྔོ། །མཐར་སྣང་སྲིད་ཐམས་ཅད་བླ་མའི་རིག་རྩལ་ལས་ཤར་བའི་ཚོགས་ཞིང་རྟེན་དང་བརྟེན་པར་བཅས་པའི་
དག་པའི་ཞིང་དང་བཀོད་པ་རྩ་གསུམ་ལྷའི་འཁོར་ལོ་མ་ལུས་པ་ཐམས་ཅད་མཐའ་ནས་རིམ་པས་འདུས་དེ་བླ་མ་རྡོ་རྗེ་འཆང་ཉིད་ལ་ཐིམ། དེ་ཉིད་ཀྱང་བདག་གི་སྤྱི་བོའི་གཙུག་ཏུ་སྤྱན་དྲངས་ཏེ་མངོན་
སུམ་དུ་བཞུགས་པར་བསམས་ལ་མོས་གུས་གདུང་ཤུགས་དྲག་པོའི་སྒོ་ནས། ༣ །འགྲོ་མགོན་གཙང་པ་རྒྱ་རས་ཀྱིས་མཛད་པའི་བླ་མ་སྐུ་བཞིའི་གསོལ་འདེབས་ནི། རྗེ་མ་ལུས་ཀུན་

ཁྱབ་སྒྲིབ་གཉིས་དག་པ་ཡི། །བླ་མ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆི། །རྗེ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆི། །མ་ནམ་མཁའ་དང་མཉམ་པའི་སེམས་ཅན་ཐམས་ཅད། །བླ་
མ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆི། །རྗེ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆི། །སེམས་ཅན་ཐམས་ཅད་ཀྱིས་ཆོས་སྐུ་མངོན་དུ་འགྱུར་བར་བྱིན་གྱིས་བརླབ་ཏུ་གསོལ། །མཉམ་
རྗེས་འདྲེས་པའི་རྟོགས་པ་འཆར་བར་བྱིན་གྱིས་བརླབ་ཏུ _།རྒྱུན་ཆད་མེད་པའི་ཉམས་མྱོང་བརྟན་པར་བྱིན་གྱིས་བརླབ༴ །མ་ནམ་མཁའ་དང་མཉམ་པའི་སེམས་ཅན་ཐམས་ཅད། །བླ་མ་སངས་
རྒྱས་ཆོས་ཀྱི་སྐུ་ལ་སྐྱབས་སུ་མཆི། །རྗེ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆི། །རྗེ་མ་འགགས་ཀུན་ཁྱབ་སྐུ་ལ་ཞིང་ཁམས་སྣང༌། །དུས་གསུམ་རྒྱལ་བའི་སྤྲིན་ཚོགས་འཁྲིགས་པ་
ཡི༑ །བླ་མ་ལྲྀངས་སྤྱོད་རྫོགས་པའི་སྐུ་ལ༴ །རྗེ་ལོངས་སྤྱོད་རྫོགས༴ །མ་ནམ་མཁའ་དང་མཉམ༴ །བླ་མ་ལོངས་སྤྱོད༴ །རྗེ་ལོངས་སྤྱོད་རྫོགས༴ །སེམས་ཅན་ཐམས་ཅད་ཀྱི་དགེ་
མཚན་དང་དཔེ་བྱད་ཀྱིས་བརྒྱན་པར་བྱིན༴ །གསུང་དབྱངས་ཡན་ལག་དྲུག་ཅུ་དང་ལྡན་པར་བྱིན༴ །ཐུགས་ཤེས་བྱའི་དཀྱིལ་འཁོར་མཐའ་དག་གསལ་ཞིང་རྒྱས་པར༴ །མ་ནམ་མཁའ་དང་

༄༅། །མཉམ་པའི༴ །བླ་མ་ལོངས་སྤྱོད༴ །རྗེ་ལོངས་སྤྱོད་རྫོགས༴ །རྗེ་དམིགས་མེད་ཐུགས་རྗེས་གང་འདུལ་སྐུར་སྟོན་པ། །འགྲོ་བ་མ་ལུས་སྨིན་པར་མཛད་པ་
ཡི༑ །བླ་མ་ཐུགས་རྗེ་སྤྲུལ་པའི༴ །རྗེ་ཐུགས་རྗེ་སྤྲུལ་པའི༴ །མ་ནམ་མཁའ་དང་མཉམ༴ །བླ་མ་ཐུགས་རྗེ་སྤྲུལ༴ །རྗེ་ཐུགས་རྗེ་སྤྲུལ་པའི༴ །སེམས་ཅན་རེ་རེའི་མདུན་དུ་སྤྲུལ་པ་རེ་རེ་
སྣངནུས་པར་བྱིན༴ །དེ་སྣང་མ་ཐག་ཏུ་སེམས་ཅན་ཐམས་ཅད་མངོན་པར་རྫོགས་པར་འཚང་རྒྱ་བར༴ །མ་ནམ་མཁའ་དང་མཉམ༴ །བླ་མ་ཐུགས་རྗེ་སྤྲལ༴ །རྗེ་ཐུགས་རྗེ་སྤྲལ༴ །རྗེ་ཟག་
བརྒྱད་
མེད་ཁྱབ་གདལ་སྐྱེད་མེད་ཆོས་ཀྱི་སྐུ །སྣང་སྟོང་ཟུང་འཇུག་འགག་མེད་ལོངས༴ །གང་འདུལ་དེར་སྟོན་ཀུན་ཁྱབ་སྤྲུལ་པའི་སྐུ། །རྗེ་སྐུ་གསུམ་བདག་ཉིད་ཁྱེད་ལ་སྐྱབས་སུ་མཆི། །མ་ནམ་
མཁའ་དང་མཉམ་པའི༴ །བླ་མ་སཾངས་རྒྱས་རིན་པོ་ཆེ་ལ༴ །རྗེ་སངས་རྒྱས་རིན་པོ་ཆེ་ལ༴ །སེམས་ཅན་ཐམས་ཅད་ཀྱིས་ཆོས་སྐུ་སྐྱེ་མེད་ཀྱི་དོན་རྟོགས་པར་བྱིན༴ །ལོངས་སྐུ་འགག་མེད་ཀྱི་
༈ རྩལ་འབྱོངས་པར༴ །སྤྲུལ་སྐུས་འགྲོ་དོན་ཕྱོགས་མེད་དུ་སྐྱོངནུས་པས་བྱིན༴།མ་ནམ་མཁའ་དང་མཉམ་པའི་སེམས་ཅན་ཐམས་ཅད། །བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆི། །རྗེ་

སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་གདངས་རྟ་དང་བཅས་གསོལ་བ་ནན་ཏན་དུ་བཏབ་རྗེས། དཔལ་ལྡན་བླ་མའི་གནས་བཞིར་སྐུ་གསུང་ཐུགས་ཡེ་ཤེས་རྡོ་རྗེའི་བྱིན་རླབས་ཀྱི་ངོ་བོ་ཨོཾ་ཨཱཿ ཧཱུྃ་
ཧོཿ དཀར་དམར་སྔོ་ལྗང་བཞིས་མཚན་པ་དང་། བདག་ཉིད་ཀྱི་གནས་བཞིར་ལུས་ངག་ཡིད་ཡེ་ཤེས་ཀྱི་རང་བཞིན་ཡིག་འབྲུ་བཞིས་མཚན་པ། བླ་མའི་དཔྲལ་བའི་ཨཾ་ལས་སྐུའི་བྱིན་རླབས་འོད་
ཟེར་དཀར་པོ་བྱུང་། རང་གི་དཔྲལ་བའི་ཨཾ་ལུས་ཀྱི་བདག་ཉིད་ལ་ཞུགས་པས་སད་པའི་གནས་སྐབས་བསྐྱེད་པའི་སྒྲིབ་པ་སྦྱངས། བུམ་དབང་ཐོབ། སྐུ་རྡོ་རྗེ་ལྷག་པར་གནས་པར་བྱས། བླ་
མའི་མགྲིན་པའི་ཨཱཿ ལས་གསུང་གི་བྱིན་རླབས་འོད་ཟེར་དམར་པོ་བྱུང་། རང་གི་མགྲིན་པའི་ཨཱཿ ངག་གི་རང་བཞིན་ལ་ཞུགས། རྨི་ལམ་གྱི་གནས་སྐབས་བསྐྱེད་པའི་སྒྲིབ་པ་སྦྱངས། གསང་
བའི་དབང་ཐོབ། གསུང་རྡོ་རྗེ་ལྷག་པར་གནས་པར་བྱས། བླ་མའི་ཐུགས་ཀའི་ཧཱུྃ་ལས་ཐུགས་ཀྱི་བྱིན་རླབས་འོད་ཟེར་སྔོན་པོ་བྱུང༌། རང་གི་སྙིང་གའི་ཧཱུཾ་ཡིད་ཀྱི་རང་བཞིན་ལ་ཞུགས། གཉིད་
སྟུག་གི་གནས་སྐབས་བསྐྱེད་པའི་དྲི་མ་སྦྱངས། ཤེས་རབ་ཡེ་ཤེས་ཀྱི་དབང་ཐོབ། ཐུགས་རྡོ་རྗེ་ལྷག་པར་གནས་པར་བྱས།ྋ དེ་ནས་བླ་མའི་ལྟེ་བའི་ཧོཿ༔ཡིག་ལས་ཡེ་ཤེས་ཀྱི་བྱིན་རླབས་འོད་

༈ ༄༅། །ཟེར་ལྗང་གུ་བྱུང༌། བདག་གི་ལྟེ་བའི་ཧོཿ ཡེ་ཤེས་ཀྱི་རང་བཞིན་ལ་ཞུགས། བཞི་པའི་གནས་སྐབས་བསྐྱེད་པའི་དྲི་མ་སྦྱངས། ཤེས་རབ་ཡེ་ཤེས་ཆེན་པོའི་དབང་
ཐོབ༑ ཡེ་ཤེས་རྡོ་རྗེ་ལྷག་པར་གནས་པར་བྱས། མཐར་བླ་མ་འོད་དུ་ཞུ། བདག་ལ་ཆུ་དང་ཆུ་བསྲེས་པ་བཞིན་སེམས་མ་བཅོས་པ་གཉིས་སུ་མེད་པའི་ཡེ་ཤེས་སྤྲོས་པ་ཐམས་ཅད་དང་བྲལ་བའི་
ངང་ལ་མཉམ་པར་བཞག་གོ །ཞེས་དམིགས་པ་དང་བཅས། ༀ་ཨཱཿ ཧཱུྃ་ཧོཿ མཚན་རྣམས་ཡོངས་རྫོགས་བླ་མའི་སྐུ། །སོགས། སྐུ་བཞིའི་དབང་ཕྱུག་ཐོབ་པར་ཤོག །བར་བརྗོད། བླ་མའི་
ཐུགས་དང་རང་སེམས་དབྱེར་མེད་ཀྱི་ངང་ལ་ཅི་གནས་སུ་མཉམ་པར་བཞག །རྗེས། བདག་གིས་བྱས་ཤིང་བསགས་པའི་དགེ་བའི་རྩ་བ་ཐམས་ཅད་ཀྱི་མཐུས། སེམས་ཅན་ཐམས་ཅད་ཀྱི་དོན་དུ་
དུས་གསུམ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཡེ་ཤེས་གཅིག་པའི་གསང་བ་བསམ་གྱིས་མི་ཁྱབ་པའི་དཔལ་ལྡན་བླ་མ་དམ་པ་འགྲུབ་པར་གྱུར་ཅིག །གཞན་ཡང་བསྔོ་སྨོན་ཇི་ལྟར་རིགས་པས་
༈མཐའ་བརྒྱན་ནོ། ༈ །དེ་འདྲ་བའི་ཐོ་རངས། སྔ་དྲོ། དགོང་ཁ། སྲོད་དེ་ཐུན་བཞིར་བྱེད་ཅིང་། ཉིན་རེ་ཕྱག་སྟོང་ཕྲག་བཞི་རེ་གྲངས་འགྲོ་ངེས་ཀྱིས་ཉམས་སུ་བསྟར་བའི་སྲོད་ཐུན་གྱི་མཇུག་ཏུ་བླ་མ་མཆོད་པའི་ཆོ་ག་ལྷན་ཐབས་ཀྱིས་བརྒྱན་པ་

ལྟར་གྱི་བདག་འཇུག་དབང་ཆོག་བཅས་དང༌། གསང་སྒྲུབ་ཐུན་མཚམས་གཏོར་མའི་རྣལ་འབྱོར་སྐབས་ལྟར་གྱི་གཏོར་འབུལ་དང་། ཨཾ་ཕྱི་ནང་གསང་བ་རྩ་གསུམ་ཆོས་སྐྱོང་སྤྱི་ཡི་གཏོར་འབུལ་དང་། གཞན་ཡང་ཆོས་སྐྱོང་སྤྱི་སྒེར་གྱི་གཏོར་བསྔོས་
གང་དགོས་སྐབས་འདིར་བྱ། དུས་བཟང་དང་ཟླ་མཚམས་སུ་ཚོགས་འཁོར་རེ་གྲུབ་ཀྱང་ལེགས། མཐར་མདུན་གྱི་དཀྱིལ་འཁོར་རང་ལ་བསྟིམ་ཞིང༌། གཏོར་མགྲོན་རྣམས་གཤེགས་སུ་གསོལ། བདག་བསྐྱེད་གཞུང་བཞིན་དུ་བསྡུས་ལ་བསྔོ་སྨོན་
བཀྲ་ཤིས་ཀྱིས་མཐའ་བརྒྱན། དེ་ལྟར་ཐུན་བཞི་ལ་སྐྱབས་ཡུལ་བླ་མར་བྱས་ནས་ཕྱག་འབུལ་བའི་སྒྲུབ་པ་ཟླ་བ་གཅིག་ལ་ཕྱག་འབུམ་ཐེར། ཁ་སྐོང་ཉིས་ཁྲི་བཅས་འགྲོ་ངེས་སུ་བྱའོ། ༈ །གཉིས་པ་ནང་སྒྲུབ་གསོལ་འདེབས་ཀྱི་བསྙེན་པ་
ནི༑ སྲུང་འཁོར། སྐྱབས་སེམས། རྡོར་སེམས་བསྒོམ་བཟླས་རྣམས་སྔར་ལྟར་བྱས་རྗེས། སྲུང་འཁོར་གྱི་ནང་རང་གི་མདུན་གྱི་ནམ་མཁར་གྱད་ཆེན་པོ་བརྒྱད་དང༌། སེངྒེ་རལ་པ་ཅན་བརྒྱད་སྤེལ་བས་གྱེན་དུ་
བཏེགས་པའི་ནོར་བུ་རིན་པོ་ཆེ་དུ་མ་ལས་གྲུབ་པའི་ཁྲི་གདོང་གསུམ་པའི་སྟེང་དུ། སྣ་ཚོགས་པདྨ་འདབ་མ་ཆེར་རྒྱས་པའི་གེ་སར་གྱི་ཕྲེང་བའི་ལྟེ་བར་ཟླ་དཀྱིལ་དཀར་པོ། ཉི་དཀྱིལ་དམར་
པོ༑ སྒྲ་གཅན་གྱི་དཀྱིལ་འཁོར་ནག་པོ་སྟེ་གསུམ་ཀ་དབྱིབས་ཟླུམ་པོ། དེའི་སྟེང་དུ་ཕུང་པོ་ལྔ་ལ་སོགས་པ་བདུད་བཞིའི་གཟུགས་བརྙན་དུ་གྲུབ་པའི་ཚངས་པ་སེར་པོ་དང་བརྒྱ་བྱིན་དཀར་པོ་

༄༅། །གཉིས་མགོ་བོ་གཡས་སུ་ལྟ་བ། ཁྱབ་འཇུག་ནག་པོ་དང་དབང་ཕྱུག་སྔོན་པོ་གཉིས་མགོ་བོ་གཡོན་དུ་ལྟ་བ་སྟེ་བཞི་ཀ་གན་རྐྱལ་དུ་བསྒྱེལ་བའི་སྟེང་དུ། ཕུང་པོ་དྲུག་
གི་གཟུགས་ཀྱི་ཕུང་པོ་རྣམ་སྣང་། ཚོར་ཕུང་རིན་འབྱུང༌། འདུཤེས་སྣང་མཐའ། འདུ་བྱེད་དོན་གྲུབ། རྣམ་ཤེས་མི་བསྐྱོད་པ། ཡེ་ཤེས་ཀྱི་ཕུང་པོ་རྡོར་སེམས་ཏེ། དེ་བཞིན་གཤེགས་པ་
དྲུག །ཁམས་དྲུག་གི་ས་ཁམས་སངས་རྒྱས་སྤྱན་མ། ཆུ་མཱ་མ་ཀི། མེ་གོས་དཀར་མོ། རླུང་དམ་ཚིག་སྒྲོལ་མ། ནམ་མཁའ་དབྱིངས་ཕྱུག་མ། ཡེ་ཤེས་ཀྱི་ཁམས་ཆོས་དབྱིངས་མ་སྟེ་
35
གཤེགས་མ་དྲུག །ནང་གི་སྐྱེ་མཆེད་དྲུག་གི །མིག་ས་སྙིང་། རྣ་བ་ཕྱག་རྡོར། སྣ་ནམ་སྙིང༌། ལྕེ་སྤྱན་རས་གཟིགས། ལུས་སྒྲིབ་པ་རྣམ་སེལ། ཡིད་འཇམ་དཔལ་ལམ་ཀུན་ཏུ་བཟང་
པོ་སྟེ་སེམས་དཔའ་དྲུག །ཕྱིའི་སྐྱེ་མཆེད་དྲུག་གི་གཟུགས་གཟུགས་ཀྱི་རྡོ་རྗེ་མ། སྒྲ་སྒྲ་རྡོ་རྗེ་མ། དྲི་དྲི་རྡོ་རྗེ་མ། རོ་རོ་རྡོ་རྗེ་མ། རེག་རེག་རྡོ་རྗེ་མ། ཆོས་ཁམས་ཆོས་དབྱིངས་རྡོ་རྗེ་མ་སྟེ་
སེམས་མ་དྲུག །ལས་ཀྱི་དབང་པོ་དྲུག་གི །ཁའི་དབང་པོ་བགེགས་མཐར་བྱེད། ལག་པའི་དབང་པོ་ཤེས་རབ་མཐར་བྱེད། རྐང་པའི་དབང་པོ་པདྨ་མཐར་བྱེད། བཤང་བའི་དབང་པོ་
557

གཤིན་རྗེ་མཐར་བྱེད། བྷ་གའི་དབང་པོ་གཙུག་ཏོར་འཁོར་ལོ་སྒྱུར་བ། མཆོག་གི་དབང་པོ་གནོད་མཛེས་རྒྱལ་པོ་སྟེ་ཁྲོ་བོ་དྲུག །ལས་དབང་གི་བྱ་བ་དྲུག་ལས། སྨྲ་བ་རེངས་བྱེད་མ། ལེན་
པ་ང་རྒྱལ་ཅན་མ། འགྲོ་བ་རྨུགས་བྱེད་མ། བཤང་བ་འཛག་པ་ཤིན་ཏུ་བརྩོན་འགྲུས་མ། གཅི་བ་འཛག་པ་ཤིན་ཏུ་སྔོན་མོ། ཁུ་བ་འཛག་པ་དྲག་མོ་སྟེ་ཁྲོ་མོ་དྲུག་སྟེ་གདན་གསུམ་གྱི་ལྷར་
གདོད་མ་ནས་གྲུབ་པ་དཔལ་ལྡན་བླ་མའི་ཡེ་ཤེས་ཀྱི་སྐུའི་ངོ་བོ་ཉིད་དུ་ཡོངས་སུ་རྫོགས་པ། སྐྱབས་གསུམ་གྱི་འདུས་པ། དཀྱིལ་འཁོར་གྱི་འཁོར་ལོ་ཐམས་ཅད་ཀྱི་འཆར་གཞི། རིགས་ཐམས་
ཅད་ཀྱི་ཁྱབ་བདག །སྐུ་བཞི་ཡེ་ཤེས་ལྔ་གཅིག་པའི་སྤྱི་གཟུགས། དེ་ཡང་རྣམ་པ་དཔལ་རྡོ་རྗེ་སེམས་དཔའ་སྟོན་ཀའི་ཟླ་བ་ལྟར་དཀར་བ། རྡོར་དྲིལ་འཛིན་པའི་ཕྱག་གིས་རྡོ་རྗེ་ཕག་མོ་དམར་མོ་
ལ་འཁྱུད་པ། སྟག་ཤམ་ཅན་རལ་པའི་ཐོར་ཅོག་གི་རྩེར་ནོར་བུ། མདུན་དུ་སྣ་ཚོགས་རྡོ་རྗེ་ཟུར་ཕུད་ཟླ་ཚེས། རྣ་ལྟག་ཏུ་དར་དཔྱངས། ཐོད་སྐམ་ལྔའི་དབུ་རྒྱན། ཐོད་རློན་ལྔ་བཅུའི་ངོ་
ཤལ༑ རུས་པའི་འཁོར་ལོ་རྣ་ཆ། མགུལ་ཆུ། ཕྱག་ཞབས་ཀྱི་གདུ་བུ། སྐད་རགས། ཐལ་ཆེན་གྱི་ཚོམ་བུ་སྟེ་ཕྱག་རྒྱ་དྲུག །ཡུམ་ལ་ཐལ་ཆེན་སྤངས་པའི་ཕྱག་རྒྱ་ལྔ་དང་། དབུ་རྒྱན་

།དང་དོ་ཤལ་གཉིས་ཀ་ཐོད་སྐམ་ཡབ་ཀྱི་ཞབས་གཡས་བརྐྱང་ཞིང་གཡོན་འགྱིང་བ་དང་བཅས་ཅུང་ཟད་བསྐམས་པས་བདུད་བཞི་བརྫིས་པའི་སྐ་ལ་ཡུམ་གྲི་ཐོད་འཛིན་པའི་༄༅།
ཕྱག་གིས་འཁྱུད་ཅིང་ཞབས་ཀྱིས་འཁྲིལ་བ། རྡོར་སེམས་ཀྱི་ཐུགས་ཀར་ཟླ་བ་ལ་གནས་པའི་དཔལ་མཆོག་དང་བོའི་སྐྱེས་བུ་ཧཱུཾ་འོད་ཟེར་ལྔར་འབར་བས། སྣོད་ཀྱི་འཇིག་རྟེན་ཐམས་ཅད་ལྷའི་
arགཞལ་གཡས་ཁང་དང་། བཅུད་ཀྱི་སེམས་ཅན་ཐམས་ཅད་བླ་མ་དམ་པ་ཉིད་ཀྱི་འཁོར་ལོ་གསུམ་གྱི་ལྷར་སད་པར་བྱས། ཨོཾ་ཨཱཿ ཤྲཱི་མཱརྠངྒུ་རུ་ཙ་ར་ཎ་ཡཱ་མི། ཞེས་གཉིས་སུ་མེདཔར་ཕྱག་བྱ།
ནས༑ རང་གི་སེམས་ཉིད་རྡོ་རྗེ་རྣལ་འབྱོར་མའི་རྣམ་པར་སྤྱི་བོ་ནས་ཐོན། དེས་གྲི་གུག་གིས་ཐོད་པ་བྲེགས་པ་མི་མགོ་གསུམ་གྱི་ཁར་བཞག་པ་ནམ་མཁའི་ཁྱོན་ཙམ། ནང་དུ་འདོད་པ་ལྔའི་
ལོངས་སྤྱོད་ཐམས་ཅད་དང་། རང་གི་ལུས་ངག་ཡིད་གསུམ་ཨོཾ་ཨཱཿ ཧཱུྃ་ཧྲཱིཿ སྦྱང་རྟོགས་སྦར་བདུད་རྩིར་ཞུ་བ་བླ་མ་དམ་པའི་ཚོགས་ཀྱི་དཀྱིལ་འཁོར་ལ་སྙོམས་འཇུག་གི་བདེ་བ་དྭངས་མའི་བདུད་རྩི་
ལྔའི་རོ་དང་དབྱེར་མེད་པས་མཆོད་དེ། དུས་གསུམ་སངས་རྒྱས་ཐམས་ཅད་ཀྱི་སྐྲ་གསུང་ཐུགས་ཡོན་ཏན་ཕྲིན་ལས་ཟད་མི་ཤེས་པ་རྒྱན་གྱི་འཁོར་ལོའི་བདག་ཉིད་ཁམས་གསུམ་ཆོས་ཀྱི་རྒྱལ་པོ་

དཔལ་ལྡན་བླ་མ་དམ་པ་སྒྲིབ་པ་མེད་པའི་ཡེ་ཤེས་ཀྱི་ཕུང་པོ་རང་རིག་གི་གདོད་མའི་རྡོ་རྗེ་བཞིར་མཉམ་པར་སྦྱོར་བ་དུས་རྒྱུན་ཆད་མེད་པར་བདེ་བ་ཆེན་པོའི་མཆོད་པའི་སྤྲིན་རབ་འབྱམས་ཀྱིས་མཉེས་
པར་གྱུར་ཅིག །སྐབས་འདིར་གསོལ་བ་འདེབས་པ་ནི་ཉམས་ལེན་གྱི་དངོས་གཞི་ཡིན་པས། མ་ནམ་བཞི་སྐོར་ཅི་རིགས་བསྒྲང༌། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་རིན་པོ་ཆེ་ལ་
སྐྱབས་སུ་མཆིའོ། ཞེས་སྟོང་གཅིག་མཐར། བླ་མ་སངས་རིན་མ་སོགས་ཀྱི་གསོལ་བ་ཕུར་ཚུགས་སུ་བཏབ་རྗེས། བླ་མའི་ཐུགས་ཀ་ནས་འོད་ཟེར་བྱུང་བ་བདག་གི་ལུས་ལ་ཕོག །འོད་དེས་དྲངས་ནས་བདག་
ཉིད་བླ་མའི་ཞལ་དུ་ཞུགས། བླ་མ་ཡབ་ཡུམ་རྗེས་སུ་ཆགས་པའི་དྲོད་ཀྱི་མེས་བདག་ཉིད་བྱང་ཆུབ་ཀྱི་སེམས་ཁུ་བའི་རྣམ་པར་བཞུ། ྋ ཡབ་ཀྱི་དབུ་མའི་ནང་བརྒྱུད་ནས་ཡུམ་གྱི་བྷ་གར་བབས་པ་དེ་
ཉིད་ཧེ་རུ་ཀ་ཡབ་རྐྱང་གི་སྐར་གྱུར་ཏེ་སྦྱོར་མཚམས་དེ་ཉིད་ན་འདུག་པ་ལ། བླ་མ་ཡབ་ཡུམ་གྱི་སྐ་ལ་གནས་པའི་གདན་གསུམ་ཚང་བའི་ལྷ་རྣམས་ཀྱང་བྱང་ཆུབ་ཀྱི་སེམས་འོད་ཀྱི་ཐིག་ལེའི་རྣམ་
པར་བཞུ་བ་དེ་ཉིད། རང་ཧེ་རུ་ཀར་གསལ་བའི་ལྕེ་ཐོག་ཏུ་བཞག་པས་དབང་བསྐུར་བྱང་སེམས་དེ་འཕེལ་བས་རང་གི་ལུས་གང༌། དྲི་མ་སྦྱངས། སངས་རྒྱས་ཐམས་ཅད་ཀྱི་བྱིན་རླབས་ཞུགས་

༄༅། །པར་གྱུར་པའི་མཐར་བླ་མ་ཧེ་རུ་ཀ་ཡབ་ཡུམ་མེ་ལོང་གི་དབུགས་ཐིམ་པ་ལྟར་གྱུར་པའི་ངང་ལ་བཟོ་མེད་དུ་མཉམ་པར་བཞག །དེ་ལས་ལངས་ཏེ། གོང་ལྟར། བདག་
གིས་བྱས་ཤིང་བསགས་པའི་དགེ་བའི་རྩ་བ་ཐམས་ཅད་ཀྱི་མཐུས། སེམས་ཅན་ཐམས་ཅད་ཀྱི་དོན་དུ་དུས་གསུམ་སངས་རྒྱས་ཐམས་ཅད་ཀྱི་སྐུ་གསུང་ཐུགས་ཡེ་ཤེས་གཅིག་པའི་གསང་བ་བསམ་
གྱིས་མི་ཁྱབ་པའི་དཔལ་ལྡན་བླ་མ་དམ་པ་འགྲུབ་པར་གྱུར་ཅིག དགེ་རྩ་སེམས་ཅན་གྱི་དོན་དུ་བྱང་ཆུབ་ཆེན་པོར་བསྔོའོ། །དེ་ལྟར་ཉིན་རེ་ཐུན་བཞི་རེ་སྒོམ་ཞིང༌། ཟླ་བ་གཅིག་རིང་གསོལ་
འདེབས་འབུམ་ཕྲག་གཅིག་དང་ཁ་སྐོང་ཉིས་ཁྲི་བཅས་འགྲོ་ངེས་སུ་བྱ་བ་དང༌། སྲོད་ཐུན་མཇུག་སོགས་ཐུན་སྔར་དང་འདྲའོ། ༈ །གསུམ་པ་གསང་སྒྲབ་ལ། སྲུང་འཁོར་ནས
སྐྱབས་སེམས་རྡོ་རྗེ་སེམས་དཔའི་སྒོམ་བཟླས་བར་སྔར་བཞིན་བྱ། དེ་ནས་བླ་མའི་རྣལ་འབྱོར་ནི། རང་གི་གཞི་ལུས་རྡོ་རྗེ་རྣལ་འབྱོར་མ་དམར་མོ་གཅེར་མོ་ཕྱག་རྒྱ་ལྔས་བརྒྱན་པ། གྲི་ཐོད་
འཛིན་པའི་ཕྱག་རྒྱ་ཅན། ཁྲོ་འཛུམ་གྱི་ཉམས་སྤྱན་གསུམ་པ་ཞབས་གར་སྟབས་ཀྱིས་བཞེངས་པའི་སྐུར་གསལ་བའི་སྤྱི་གཙུག་ཁྲུ་གང་ཙམ་གྱི་ནམ་མཁར་སེང་ཁྲི་པདྨ་ཉི་ཟླ་བརྩེགས་པའི་སྟེང་དུ་རྩ་

བའི་བླ་མ་རྡོ་རྗེ་འཆང་གི་རྣམ་པ་ཅན་དུ་བཞུགས་པའི་དབུ་སྟེང་ནས་ཡར་ལམ་ཟབ་བརྒྱུད་པའི་བླ་མ་རྣམས་ཁྲུ་གང་ཙམ་གྱི་བར་དང་བཅས་པར་ཐོ་བརྩེགས་སུ་བཞུགས་པ། དེ་ཐམས་ཅད་ངོ་བོ་ཆོས་
ཉིད་དུ་གཅིག་པ་རྣམ་པ་གང་ལ་གང་འདུལ་གྱི་སྐུར་སྣང་བ། ཐུགས་རྗེ་ལ་བྲི་གང་དང༌། ཕྲིན་ལས་ལ་ཆེ་ཆུང་མེད་པ། རྫོགས་པའི་སངས་རྒྱས་ཉག་གཅིག་ཏུ་མོས་པ་ལ། བདག་གི་ལུས་དང་
ལོངས་སྤྱོད་ཐམས་ཅད་དང༌། །མཁའ་དང་མཉམ་པའི་འགྲོ་བ་མ་ལུས་ཀུན། །སྐྱེས་མཆོག་ཁྱོད་ཀྱི་འབངས་སུ་འབུལ་ལགས་ན། །ཐུགས་རྗེས་དགོངས་ཏེ་བཞེས་ནས་བསྐྱབ་ཏུ་
གསོལ༑ །ཞེས་པས་མཆོད་ཅིང་། སྙིང་ཐག་པ་ནས་མོས་གུས་གདུང་ཤུགས་དྲག་པོས། སྐ་བཞིའི་དབང་ཕྱུག་རྒྱལ་བ་རྡོ་རྗེ་འཆང༌། །རྒྱལ་སྲས་ཐུ་བོ་གྲུབ་ཆེན་ཏིལླི་པ། །དཀའ་བ་སྤྱད་མཐར་མཆོག་
གཟིགས་ནཱ་རོའི་ཞབས། གསོལ་བ་འདེབས་སོ་དཀར་བརྒྱུད་བླ་མ་རྣམས། །ཚོས་སྐུ་ཀུན་ཁྱབ་ཆེན་པོ་མངོན་གྱུར་ཅིང༌། །ལོངས་སྐུ་མཚན་དཔེས་བརྒྱན་པའི་སྐུ་ཐོབ་སྟེ། །སྤྲུལ་སྐུས་འགྲོ་
དོན་མ་ལུས་མཐར་ཕྱིན་ནས། །སྐུ་གསུམ་སེམས་ལ་ཐོབ་པར་བྱིན་གྱིས་རློབས། །རྒྱུད་སྡེ་ཀུན་གྱི་མངའ་བདག་མར་པའི་ཞབས། །གངས་ཅན་གྲུབ་པའི་དབང་ཕྱུག་མི་ལ་རྗེ། །དཀར་བརྒྱུད་

༄༅། །ཀུན་གྱི་གཙུག་རྒྱན་སྒམ་པོ་པ། །གསོལ་བཿ༴ །ཆོས་སྐུ །ལོངས་སྐུ༴ །སྤྲུལ་སྐུ །སྐུ་གསུམ༴ །ཁམས་གསུམ་ཆོས་ཀྱི་རྒྱལ་པོ་མཐའ་རྩ་
པ༑ །རྩོད་མེད་རྟོགས་པ་མངོན་གྱུར་གླིང་ཆེན་རས། །མཁྱེན་བརྩེའི་ཕྲིན་ལས་ཕུལ་ཕྱིན་གཙང་པ་རྒྱ། །གསོལ་བ༴ ༴༴༴༴ །བདག་གཞན་དོན་གཉིས་མཐར་ཕྱིན་དབོན་ཆེན་
རས༑ །དབང་བཞིས་ཐུགས་རྒྱུད་རབ་སྦྱངས་གཞོན་ནུ་སེང༌། །ཉམས་རྟོགས་དབང་ཕྱུག་དམ་པ་ཉི་མའི་ཞབས། །གསོལ་བ༴ ༴༴༴༴ །སྐུ་གསུམ་མངོན་གྱུར་ཆོས་རྗེ་རྡོར་གླིང་
བཅུ་གསུམ་
པ༑ །གྲུབ་པའི་རིང་ལུགས་འཛིན་མཁས་སྤོས་སྐྱ་པ། །འགྲོ་བའི་དཔལ་མགོན་དྲིན་ཅན་བཅུ་གསུམ་པ། །གསོལ་བ༴ ༴༴༴ །བློ་གྲོས་མཚུངས་མེད་འཇམ་དབྱངས་ཆོས་ཀྱི
རྗེ༑ །མཁས་གྲུབ་ཆེན་པོ་མཁན་ཆེན་རྡོར་རིན་པ། །རྒྱལ་བའི་གསུང་གི་མཛོད་འཛིན་བློ་སེང་ཞབས། །གསོལ་བ༴ ༴༴༴༴ །དོན་གཉིས་ལྷུན་གྲུབ་མཁྱེན་བརྩེ་རྟོགས་ལྡན་ཞབས། །གྲུབ་
༣ པ་ཀུན་གྱི་མཆོག་གྱུར་དཀོན་བསམ་པ། །འཁྲུལ་ཞིག་ཆེན་པོ་ནམ་མཁའི་རྣལ་འབྱོར་ཞབས། གསོལ་བ༴ ༴ ༴༴ །ཀུན་གྱི་གཙུག་རྒྱན་རྒྱལ་དབང་ཆོས་ཀྱི་རྗེ། །བསྟན་པའི་མངའ་བདག་563

ངག་དབང་ཆོས་རྒྱལ་དང༌། །ནཱ་རོའི་རྣམ་འཕྲུལ་འཇམ་དབྱངས་ཆོས་གྲགས་ལ །གསོལ་བ༴ ༴༴༴༴ །རྟོགས་པའི་བདག་ཉིད་ཀུན་སྤང་ཆོས་ཀྱི་རྗེ། །རྒྱ་ཆེན་མཁྱེན་པའི་གཏེར་ཆེན་པདྨ་
དཀར༑ འཇམ་དཔལ་རྡོ་རྗེ་དགའ་བའི་བཤེས་གཉེན་ལ། །གསོལ་བ༴ ༴༴༴༴ །རྡོ་རྗེ་འཆང་དངོས་ངག་དབང་བཟང་པོའི་ཞབས། །སྙིང་རྗེའི་གཏེར་ཆེན་དཔག་བསམ་དབང་པོའི་
སྡེ༑ །ཆོས་ཀྱི་གཏེར་མཛོད་ཀུན་དགའ་ལྷན་གྲུབ་ཞབས། །གསོལ་བ༴ ༴༴ ༴ །འཇིགས་བྲལ་དཔའ་བོ་ཆོས་ཀྱི་དབང་ཕྱུག་དང༌། །མཁས་གྲུབ་སྤྱི་དཔལ་ཀུན་དགའ་བསྟན་འཛིན་
རྗེ༑ །ཟུང་འཇུག་སྐུ་བརྙེས་བདེ་ཆེན་རྡོ་རྗེའི་དཔལ། །གསོལ་བ༴ ༴༴༴༴ །མཆོག་གཟིགས་འཇམ་དཔལ་གྲུབ་པའི་དཔའ་བོའི་ཞབས། །ཤེས་བྱ་ཀུན་གཟིགས་ཆོས་ཀྱི་སྣང་བའི་
གཏེར༑ །འགྲོ་མགོན་འཇམ་དཔལ་ཡེ་ཤེས་གྲུབ་པའི་ཞབས། །གསོལ་བ༴ ༴༴༴༴ །བཤད་སྒྲུབ་ཆོས་ཀྱི་ཉིན་མོར་བྱེད་པའི་དཔལ། །གྲུབ་པའི་དཔལ་མགོན་བསྟན་པའི་ཉི་མ་རྗེ། །རྡོ་རྗེ་
འཛིན་དབང་ཆོས་ཀྱི་རྒྱ་མཚོ་མཆོག །གསོལ་བ༴ ༴༴༴༴ །བཀའ་དྲིན་མཉམ་མེད་རྩ་བའི་བླ་མ་དང༌། །ཡི་དམ་མཁའ་འགྲོ་བཀའ་སྲུང་ཆོས་སྐྱོང་ལ། །གསོལ་བ༴ །ཆོས་

༄ ༅། །སྐུ །ལོངས་སྐུ༴ །སྤྲུལ་སྐུས༴སྐུ་གསུམ་སེམས་ལ་ཐོབ་པར་བྱིན་གྱིས་རློབས། །ཞེས་གསོལ་བ་ཕུང་ཚུགས་སུ་བཏབ་པས། བརྒྱུད་པའི་བླ་མ་གོང་མ་རྣམས་རིམ་པས་
འོད་དུ་ཞུ་ནས་རྩ་བའི་བླ་མ་ལ་ཐིམ། །དེ་ཉིད་ཀྱང་བྱིན་རླབས་ཀྱི་རང་བཞིན་འོད་ཟེར་གྱི་རྣམ་པར་བདག་ཉིད་ལ་ཐིམ་པར་བསམས་ལ་ཅུང་ཟད་མཉམ་པར་བཞག་གོ །དེ་ནས་རྣལ་འབྱོར་བཅུ་ལ་
འཇུག་སྟེ། དང་པོ་ཚད་མེད་པའི་རྣལ་འབྱོར་ནི། སེམས་ཅན་ཐབས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སོགས། བཏང་སྙོམས་ཆེན་པོ་ལ་གནས་པར་གྱུར་ཅིག །ཅེས་ཚངས་
གནས་བཞི་བསྒོམ། གཉིས་པ་ལྷའི་རྣལ་འབྱོར་ནི། ཨོཾ་སྭ་བྷཱ་ཝ་སོགས། སེམས་ཀྱི་དེ་ཁོ་ན་ཉིད་འོད་གསལ་བ་ལས་སྐད་ཅིག་ཙམ་གྱིས་ལུས་དམ་པ་རིགས་བརྒྱའི་སྤྱི་གཟུགས་དཔལ་ཧེ་རུ་ཀ་སྔོན་པོ་ཞལ་
གཅིག་ཁྲོ་འཛུམ་རལ་པའི་ཅོད་པན་ཅུང་ཟད་ཡོ་བ་ལ་སྣ་ཚོགས་རྡོ་རྗེ་དང་ཟླ་བ་ཕྱེད་པ་འཆང་བ། མགོ་བོའི་ཅོད་པན་དང་དོ་ཤལ་ཅན། ཕྱག་རྒྱ་དྲུག་གིས་བརྒྱན་ཅིང་རྡོ་རྗེ་དང་དྲིལ་བུ་འཛིན་པའི་
ཕྱག་གིས་རྡོ་རྗེ་ཕག་མོ་ལ་འཁྱུད་པ། སྟག་གི་ཤམ་ཐབས་ལྡན་པའི་ཞབས་གཡས་བརྐྱང་བས་འཇིགས་བྱེད་ཆུང་མར་བཅས་པ་བརྫིས་ཏེ་ཉི་མ་པདྨའི་གདན་དང་མེའི་ཀློང་ན་བཞུགས་པ་དམ་ཚིག་
565

སེམས་དཔའ། དེའི་ཐུགས་ཀར་སེམས་དང་མི་ཕྱེད་པའི་བླ་མ་རྡོ་རྗེ་འཆང་ཚོན་གང་ཙམ་པ་ཡབ་ཡུམ་ཕྱག་རྒྱ་དྲུག་གིས་བརྒྱན་པ་ཡེ་ཤེས་སེམས་དཔའོ། །དེའི་སྙིང་གར་ཟླ་བ་ལ་རྡོ་རྗེ་དཀར་པོ་རྩེ་
ལྔ་པའི་ལྟེ་བར་ཧཱུཾ་སྔོན་པོ་མར་མེ་ལྟར་འབར་བ་ལ། ༀ་བཛྲ་གུ་རུ་ཌཱ་ཀི་ནཱི་སིདྡྷི་ཧཱུྃ། ཞེས་པའི་བསྙེན་སྒྲུབ་ལས་གསུམ་ཆིག་དྲིལ་གྱི་སྔགས་ཕྲེང་སྔོན་པོས་བསྐོར་བ་ནི་ཏིང་ངེ་འཛིན་སེམས་དཔའ་
སྟེ་ནང་གི་བདག་ཉིད་སེམས་ཀྱི་རྡོ་རྗེའི་བཅོམ་ལྡན་འདས་སོ། ལྷ་དེ་དག་ལ་དམིགས་པས་དུབ་ན། གསུམ་པ་བཟླས་པའི་རྣལ་འབྱོར་ནི། ས་བོན་སྔགས་ཕྲེང་ལས་འོད་ཟེར་གྱི་སྣ་ལ་མཆོད་པའི་ལྷ་མོ་མཆོད་
རྫས་ཐོགས་པ་དཔག་མེད་སྤྲོས་ཏེ་ཞིང་རབ་འབྱམས་ཀྱི་རྒྱལ་བ་སྲས་བཅས་ཐམས་ཅད་མཆོད་པས་མཉེས་པར་བྱས། དེ་རྣམས་ཀྱི་བྱིན་རླབས་དངོས་གྲུབ་ཐམས་ཅད་འོད་ཟེར་གྱི་རྣམ་པར་བསྡུས་ཏེ་
ས་བོན་དང་སྔགས་ཕྲེང་ལ་བསྟིམས། ཡང་འོད་ཟེར་འཕྲོས་སྣོད་ཀྱི་མ་དག་པ་སྦྱངས། འོད་ལྔའི་རང་བཞིན་གྱི་གཞལ་ཡང་ཁང་དུ་བསྒྱུར། བཅུད་ཀྱི་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་
ནས་བླ་མའི་སྐུ་གསུང་ཐུགས་སུ་ཤེས་པའི་སྣང་སྲིད་སྐུ་གསུམ་གྱི་དཀྱིལ་འཁོར་དུ་སད་པར་བྱས་པར་མོས་ཏེ། སྔགས་དེ་ཉིད༑ཁྲི་ཕྲག་རེ་བཟླའོ། ༑བཞི་པ་སྤྲོ་བསྡུའི་རྣལ་འབྱོར་ནི། དམ་ཚིག་སེམས་དཔའ་དང་ཡེ་

༄༅། །ཤེས་སེམས་དཔའ་ཡབ་ཡུམ་གྱི་ལུས་དཀྱིལ་རིགས་བརྒྱའི་ལྷ་དེ་དག་ཐམས་ཅད་མེ་ལོང་ཤིན་ཏུ་དངས་པའི་ནང་དུ་གཟུགས་བརྙན་ཤར་བ་བཞིན་བཀྲ་ལམ་མེར་སྣང་
བའི་ཡབ་ཡུམ་རྣམས་ཕན་ཚུན་རྒོད་པ་དང༌། བལྟ་བ་དང་། ལག་བཅངས་དང༌། གཉིས་གཉིས་འཁྱུད་པའི་འདོད་ཡོན་ལྔའི་དགའ་བ་ལ་རོལ་པའི་སྙོམས་འཇུག་རྗེས་སུ་ཆགས་པའི་མེ་འབར་
བས་བསྐུལ་ཏེ། སྤྱི་བོ་བདེ་ཆེན་གྱི་འཁོར་ལོ་ན་གནས་པའི་བྱང་སེམས་ཀྱི་ཐིག་ལེ་ཧཾ་ཡིག་གི་རྣམ་པར་གནས་པ་དེ་ཉིད་ཞུ་ནས། སྤྱི་མགྲིན་སྙིང་ལྟེའི་འཁོར་ལོ་བཞིར་ཕབ་པས་རིམ་པ་
བཞིན༑ དགའ་བ། མཆོག་དགའ། ཁྱད་པར་གྱི་དགའ་བ་རྒྱུད་ལ་སྐྱེས། གསང་བའི་སྣ་རྩེར་ཡས་བརྟན་གྱི་ལྷན་ཅིག་སྐྱེས་པའི་དགའ་བ་མངོན་དུ་བྱས་ལ་ངོས་བཟུང་བ་ནི། འཇིག་རྟེན་པའི་
དབང་ཡིན་ནོ། །སྤྲོ་བསྡུའི་དམིགས་པ་འདི་ཉིད་བཟླས་པའི་སྒང་དང༌། མཇུག་ཏུ་ལན་ཁ་ཤས་བགྱིས་ན་ལེགས་པར་གསུངས་སོ། །ལྔ་པ་རྫོགས་པའི་རིམ་པའི་རྣལ་འབྱོར་ནི། དམ་ཚིག་སེམས་དཔའི་ཐུགས་ཀར་བཞུགས་པའི་
བླ་མ་རྡོ་རྗེ་འཆང་ཡེ་ཤེས་སེམས་དཔའ་ཡབ་ཡུམ་རྗེས་སུ་ཆགས་པས་བདེ་བ་ཆེན་པོ་གཡོས་པའི་རང་སྒྲས། བརྟན་གཡོ་སྣོད་བཅུད་ཐམས་ཅད་སྒྱུ་མ་ལྟ་བུའི་ཡེ་ཤེས་ཀྱི་རོལ་པར་སད། བརྟན་567

གཡོའི་དངོས་པོ་སྒྱུ་མ་ཙམ་དུ་སྣང་བ་དེ་ཡེ་ཤེས་སེམས་དཔའི་ཞལ་དུ་ཞུགས། བྱང་ཆུབ་སེམས་ཀྱི་ཐིག་ལེར་ཞུ་བ་ཡུམ་གྱི་མཁར་བབ་པ་དེ་ཉིད་བམ་ཡིག་གི་རྣམ་པར་གྱུར་པ་མང་པོར་མཆེད་ཅིང་
འཕེལ་བ་རྣམས།ྋ སྣ་ཚོགས་པའི་མདོག་ཅན་གྱི་རིག་པའི་ལྷ་མོ་འདོད་པའི་ཡོན་ཏན་མཆོག་གི་བདག་ཉིད་ཅན་མཆོད་རྫས་ཀྱི་བྱེ་བྲག་དུ་མ་ཐོགས་པ་རྣམས་སུ་གྱུར་ཏེ་ཁོར་ཡུག་གི་རྣམ་པར་འཕགས་
ནས༑ སེམས་དཔའ་གསུམ་ལ་ཕྱི་ནང་གསང་བ་དེ་ཁོ་ན་ཉིད་ཀྱིས་མཆོད། མཐར་མཆོད་ལྷ་རྣམས་བདེ་བ་ཆེན་པོའི་ངོ་བོར་ཞུ་ནས་རང་ལ་ཐིམ། ཟག་པ་མེད་པ་ཟབ་གསལ་ཟུང་འཇུག་ལྷན་ཅིག
སྐྱེས་པའི་ཡེ་ཤེས་ཕྱག་རྒྱ་ཆེན་པོའི་ངང་དུ་མཉམ་པར་བཞག་གོ །དྲུག་པ་བསྔོ་བའི་རྣལ་འབྱོར་ནི། ཐུན་ཞབས་ཀྱི་ཆོས་ཏེ། བདག་གིས་བྱས་ཤིང་བསགས་པ་སོགས་སྔར་བཞིན་ནོ། །བདུན་པ་བཟའ་
བའི་རྣལ་འབྱོར་སོགས་ནི་ཐུན་མཚམས་ཀྱི་ཆོས་ཏེ། རང་ཉིད་དཔལ་ལྡན་བླ་མའི་རྡོ་རྗེ་གསུམ་གྱི་ལྷར་གདོད་མ་ནས་གྲུབ་པ་གསལ་བཏབ་ལ། བཟའ་བཏུང་རྣམས། ཨོཾ་ཨཱཿ ཧཱུྃ་ཧྲཱི་སྦྱངས་རྟོགས་སྦར་བདུད་རྩིར་
བཞུ་བར་བསམས་ནས་ལོངས་སྤྱོད་པའམ། བཟའ་བཏུང་སོགས་འདོད་ཡོན་གྱི་སྣང་བ་མཐའ་དག་སྒྱུ་མའི་འཁོར་ལོར་ཤེས་པ་ལ་གཉིས་སུ་མེད་པར་ལོངས་སྤྱོད་པ་གང་རུང་བྱའོ། །བརྒྱད་པ་གཏོར་མའི་རྣལ་འབྱོར་ནི། སྲོད་ཐུན་གྱི་མཇུག་ལ་བྱ་

ལམ་༄༅། །སྟེ། བླ་མའི་གཏོར་མ་ཡི་གེ་བཞིས་བྱིན་གྱིས་བརླབས་ནས། རང་གི་སྙིང་གའི་འོད་ཀྱིས་བརྟན་གཡོའི་ཚོགས་ཐམས་ཅད་བླ་མའི་རྡོ་རྗེ་གསུམ་དུ་སྣང་བར་བྱས་ཏེ་ལྗགས་རྡོ་རྗེ་སྦ
གུ་ཅན་གྱིས་གསོལ་བས་མཉེས་པར་གྱུར། ཨོྃ་བཛྲ་གུ་རུ་ཌཱ་ཀི་ནི་ཨི་དཾ་བ་ལིངྐ་ཁ་ཁ་ཁཱ་ཧི་ཁཱ་ཧི། ལན་གསུམ་སོགས་གང་རུང་མཐར། དྲིན་ཅན་རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་
པ་རྣམས་དང་། ཡི་དམ་དཀྱིལ་འཁོར་གྱི་ལྷ་ཚོགས་དཀོན་མཆོག་རིན་པོ་ཆེ་རྣམ་པ་གསུམ་དུས་གསུམ་གྱི་རྒྱལ་བ་སྲས་དང་སློབ་མར་བཅས་པ་རྣམས་ལ་འབུལ་ལོ། །བདག་སོགས་སེམས་ཅན་
བཅུ་དྲུག་
ཐམས་ཅད་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཚེ་འདི་ཉིད་ལ་ཐོབ་པར་བྱིན་གྱིས་བརླབ་ཏུ་གསོལ། ཞེས་འདོད་དོན་གསོལ་ལོ། །དགུ་པ་ཀུ་སཱ་ལའི་ཚོགས་གསོག་པའི་རྣལ་འབྱོར་ནི། སྲོད་ལ་ཉལ་
ཁར༑ ཕཊ། རང་ཉིད་ཐ་མལ་དུ་གནས་པའི་སྤྱི་བོ་ནས་ཡར་རང་གི་རྣམ་ཤེས་དང་ཕུང་ཁམས་ལྷའི་ངོ་བོ་གཅིག་འདུས་རྡོ་རྗེ་རྣལ་འབྱོར་མའི་སྐུར་གྱུར་པ་རྒྱང་གིས་ཐོན། བར་སྣང་གི་དཀྱིལ་དུ་
བཞུགས༑ ཕཊ། རང་གི་མདུན་དུ་མི་མགོའི་སྒྱེད་པུ་རང་བྱུང་གསུམ་གྱི་ཁར་རང་ལུས་ཐ་མལ་དུ་དོར་བ་དེའི་ཐོད་པ། རྡོ་རྗེ་ཕག་མོའི་ཕྱག་གི་གྲི་གུག་ཚད་པས་ལིང་གིས་བྲེགས་ཏེ་སྒྱེད་པུའི་

ཁར་གན་རྐྱལ་དུ་བཞག་པ་རྒྱ་ཁྱོན་སྟོང་གསུམ་ཁྱབ་པ་ཞིག་ཏུ་གྱུར། ཕཊ། ཡང་རྡོ་རྗེ་རྣལ་འབྱོར་མས་གྲི་གུག་གིས་ལུས་ཙན་གྱིས་བླངས་ཏེ་ཐོད་པའི་ནང་དུ་བཅུག་རུབ་ཀྱིས་གཏུབས། ཨོཾ་ཨཱཿ
ཧཱུྃ་ཧྲཱིཿ སྦྱངས་རྟོགས་སྦར་ཡེ་ཤེས་ཀྱི་བདུད་རྩིར་ཞུ་བར་གྱུར། ཕཊ། ཕག་མོའི་ཐུགས་འོད་ཀྱིས་བླ་མ་ཡི་དམ་སངས་རྒྱས་བྱང་སེམས་དཀོན་མཆོག་སྲིད་ཞུའི་མགྲོན་ཐམས་ཅད་མཆོད་ཡུལ་དུ་
སྤྱན་དྲངས། ཕཊ། མགོན་པོ་ཡོན་ཏན་གྱི་མགྲོན་དཔའ་བོ་མཁའ་འགྲོ་ཆོས་སྐྱོང་སྲུང་མའི་ཚོགས་རྣམས་སྤྱན་དྲངས། ཕཊ། གཞི་བདག་གི་གཙོས་སྡེ་བརྒྱད་སྣང་སྲིད་ལྷ་འདྲེའི་ཚོགས་དང་
ལན་ཆགས་བགེགས་རིགས་ཐམས་ཅད་བཀུག །ཕཊ། འགྲོ་བ་རིགས་དྲུག་གི་སེམས་ཅན་སྙིང་རྗེའི་མགྲོན་ཐམས་ཅད་ཀྱང་ལྷའི་རྣམ་པར་བྱོན། ཕཊ། མགྲོན་གོང་འོག་ཐམས་ཅད་ལ་ཕག་
མོའི་ཐུགས་ཀ་ནས་ལས་བྱེད་ཀྱི་མཁའ་འགྲོ་གྲངས་མེད་པ་སྤྲོས་པས་ལག་གི་ཐོད་པས་བདུད་རྩི་ལས་བཅུས་ཏེ་དྲངས་ནས་གསོལ་བས་ཡུལ་གོང་མ་རྣམ་མཆོད་པས་མཉེས་ནས་བྱིན་གྱིས་བརླབས་པ་
དྲག་པོ་ཞིག་བརྗོད་དང་འོག་མ་རྣམས་མཐའ་དག་ཀྱང་ཅི་འདོད་ལྷུན་གྲུབ་ཀྱི་བདུད་རྩིས་དགྱེས་ཤིང་ཚིམ་པར་གྱུར་ནས་བྱང་ཆུབ་ཀྱི་སེམས་དང་ལྡན་པར་གྱུར། ཕཊ། མཐར། ཕཊ།

༄༅། །ནས། མཆོད་ཡུལ་གྱི་མགྲོན་མཆོད་རྫས་ཤ་ཁྲག །མཆོད་བྱེད་ཀྱི་རྣལ་འབྱོར་མ་ཐམས་ཅད་མི་དམིགས་པའི་འོད་གསལ་ཆོས་སྐུའི་ཀློང་དུ་རང་ཡལ་གྱིས་བཏང་ལ་མཉམ་
པར་བཞག །དགེ་བའི་རྩ་བ་བྱང་ཆུབ་དུ་བསྔོའོ། །བཅུ་པ་འོད་གསལ་གྱི་རྣལ་འབྱོར་ནི། གཉིད་དགེ་སྦྱོར་དུ་བསྒྱུར་བའི་ཐབས་ཡིན་པས། ཉལ་ཁར་འོད་གསལ་ཟིན་པའི་གསོལ་བ་དྲག་ཏུ་བཏབ། ཉལ་དུས་སེམས་དཔའ་སུམ་བརྩེགས་སུ་
གསལ་བཏབ་པ་ལ། སྣང་བའི་ཚོགས་ཁམས་ཕྲ་བ་ལ་བཅུག །དེ་སེམས་ལ་གཞུག །དེ་སེམས་བྱུང་ལ་གཞུག །དེ་མ་རིག་པ་ལ་གཞུག །དེ་འོད་གསལ་བ་ལ་བཅུག་པས་གཉིད་ལོག་པ་དང་སད་པ་ཁྱད་པར་མེད་པར་ཟབ་གསལ་ལྷན་ཅིག་སྐྱེས་
བཅུ་བདུན་
པའི་ཡེ་ཤེས་ཀྱི་ངང་དུ་གནས་པར་འགྱུར་ཏེ་རྟོགས་པའི་འོད་གསལ་ལོ། ༈ །རྩ་བའི་ས་བཅད་གཉིས་པ་སྒྲུབ་པ་ནི། སྲུང་འཁོར། སྐྱབས་སེམས། རྡོར་བཟླས་བརྒྱུད་པའི་གསོལ་འདེབས། ཚད་མེད་བཅས་སྒོམ་ནས། དམ་ཚིག་
སེམས་དཔའ་བསྐྱེད་པའི། ཉི་མ་དང་པདྨའི་གདན་ལ་བཞུགས་པ་དམ་ཚིག་སེམས་དཔའི་སྐྲ་འོད་ཕུང་སྔོན་པོའི་རྣམ་པ་སྟོང་རའི་ནང་དབུས་དྲང་པོར་རྩ་དབུ་མ་དྲང་བ། སྟོང་པ། དམར་
ངག་
བ༑ གསལ་བ་སྟེ་མཚན་ཉིད་བཞི་ལྡན་གྱི་ཡས་སྣ་ཚངས་བུག་དང་མས་སྣ་གསང་འཁོར་སླེབས་པ། དེའི་གཡས་སུ་རོ་མ་དམར་མོ་དང་གཡོན་དུ་རྐྱང་མ་དཀར་མོ་གསུམ་ཚད་མཉམ་པ། སྤྱི་འདོན་

བོའི་རྩ་འཁོར་གྱི་ལྟེ་བ་དང་འདབ་མ་སོ་གཉིས་ལ་བླ་མ་རྣམ་སྣང་ཧེ་རུ་ཀ་དཀར་པོ་འཁོར་ལོ་དང་འཁོར་ལོའི་དྲིལ་བུ་འཛིན་པས་ཡུམ་སངས་རྒྱས་མཁའ་འགྲོ་དཀར་མོ་གྲི་ཐོད་འཛིན་པ་ལ་འཁྱུད་
པ༑ གཙོ་བོའི་ཐུགས་ཀར་ཟླ་བ་ལ་ཨཾ་དཀར་པོའི་མཐར་སྔགས་ཕྲེང་དཀར་པོས་བསྐོར་བ། མགྲིན་པའི་རྩ་འཁོར་གྱི་ལྟེ་བ་དང་འདབ་མ་བཅུ་དྲུག་ལ་བླ་མ་པདྨ་ཧེ་རུ་ཀ་དམར་པོ་པདྨ་དང་པདྨས་ཡུ་
བ་བྱས་པའི་དྲིལ་བུ་འཛིན་པས་ཡུམ་གོས་དཀར་མོ་དམར་མོ་གྲི་ཐོད་འཛིན་པ་ལ་འཁྱུད་པ། གཙོ་བོའི་ཐུགས་ཀར་ཟླ་བ་ལ་ཧྲཱིཿ དམར་པོ་ལ་སྔགས་ཕྲེང་དམར་པོས་བསྐོར་བ། སྙིང་གའི་རྩ་འཁོར་
གྱི་ལྟེ་བ་དང་འདབ་མ་བརྒྱད་ལ་བླ་མ་རྡོ་རྗེ་ཧེ་རུ་ཀ་སྔོན་པོ་རྡོ་རྗེ་དང་རྡོ་རྗེའི་དྲིལ་བུ་འཛིན་པས་ཡུམ་མཱ་མ་ཀི་སྔོན་མོ་གྲི་ཐོད་འཛིན་པ་ལ་འཁྱུད་པ། གཙོ་བོའི་ཐུགས་ཀར་ཟླ་བ་ལ་ཧཱུཾ་སྔོན་པོ་ལ་སྔགས་
ཕྲེང་སྔོན་པོས་བསྐོར་བ། ལྟེ་བའི་འཁོར་ལོའི་དབུས་དང་རྩ་འདབ་དྲུག་ཅུ་རྩ་བཞི་ལ་བླ་མ་རིན་འབྱུང་ཧེ་རུ་ཀ་སེར་པོ་རིན་པོ་ཆེ་དང་རིན་པོ་ཆེའི་ཡུ་བ་བྱས་པའི་དྲིལ་བུ་འཛིན་པས་ཡུམ་དབྱིངས་ཕྱུག་
མ་སེར་མོ་གྲི་ཐོད་འཛིན་པ་ལ་འཁྱུད་པ། གཙོ་བོའི་ཐུགས་ཀར་ཟླ་བ་ལ་ཏཱཾ་སེར་པོ་ལ་སྔགས་ཕྲེང་སེར་པོས་བསྐོར་བ། ཡབ་རྣམས་ཕྱག་རྒྱ་དྲུག་དང༌། ཡུམ་རྣམས་ཕྱག་རྒྱ་ལྔས་བརྒྱན་ཏེ་ཞབས་

༄༅། །གཡས་བརྐྱང་གིས་པདྨ་དང་ཟླ་བའི་གདན་ལ་བཞུགས་པ། དེ་ལྟར་གསལ་བཏབ་ནས་ཕྲིན་ལས་བཞིའི་ལག་ལེན་ལ་འཇུག་པའི་དུས། ཐོ་རངས་ཀྱི་ཐུན་ལ་ཞི་བའི་ལས་སྒྲུབ་པར་མཆོད་པ་
ནི༑ ག་པུར་གུར་གུམ་ཙནྡན་གླ་རྩིའི་ཆུའི། །མཆོད་ཡོན་ཞབས་བསིལ་ཞབས་བཀྲུ་འཐོར་འཐུང་གི །བཀུར་སྟི་རི་མོར་བགྱིས་འདིས་མ་ཧཱ་གུ་རུ། །རྣམ་ཀུན་དགྱེས་པའི་ཟློས་གར་རྩེན་དུ་
གསོལ༑ །ཀུན་ཏུ་དཀར་བའི་མེ་ཏོག་ཕྲེང་ཆུན་པོ། །ཨ་ཀར་སིརླ་བདུག་པའི་སྤོས་དྲི་ཞིམ། །ཆུ་ཤེལ་གསར་པའི་མདངས་ལྡན་སྣང་གསལ་སྦར། ཙནྡན་དཀར་པོའི་ཁུ་བ་བྱུག་པར་
སྦྱར༑ །ལྷུན་པོ་ཟླ་བ་དཀར་འདྲ་རོ་བརྒྱའི་ཟས། །དཀྲོལ་འབུད་བརྡུང་སོགས་སྙན་འཇེབས་རོལ་མོའི་དབྱངས། །ལྷག་བསམ་ལྟ་བུར་དཀར་བའི་མཆོད་རྫས་ཀྱིས། །མགོན་པོ་རྣམ་པར་སྣང་
མཛད་དགྱེས་པར་མཛོད། །ཅེས་མཆོད་རྗེས། བདག་དང་སེམས་ཅན་ཐམས་ཅད་ཀྱི་སྡིག་སྒྲིབ་སྡུག་བསྔལ་མ་ལུས་ཞི་བར་མཛད་དུ་གསོལ། དང༌། བདག་དང་མཁའ་མཉམ་སེམས་ཅན་ཐམས་
ཅད་ཀྱི། །ནད་དང་སྡིག་སྒྲིབ་སྡུག་བསྔལ་དུས་མིན་དུ། །འཆི་སོགས་རྒྱུར་བཅས་གདུང་བ་ཀུན་ཞི་ནས། །ཐུགས་རྗེ་བསིལ་བའི་ཟེར་བརྒྱ་སྤྲོ་བར་གསོལ། །ཞེས་འདོང་དོན་གསོལ། བླ་མ་རྣམ་573

སྣང་ཧེ་རུ་ཀའི་ཐུགས་ཀའི་ས་བོན་སྔགས་ཕྲེང་ལས་འོད་ཟེར་དཀར་པོ་གནོད་པ་ཐམས་ཅད་ཞི་བར་བྱེད་པ་སྨན་གྱི་བུ་མོ་ལྟ་བུ་འཕྲོས། སེམས་ཅན་ཐམས་ཅད་ཀྱི་སྡིག་སྒྲིབ་ཉེ་བར་འཚེ་བའི་རིགས་
ཐམས་ཅད་བསལ། ཞི་བའི་ལས་ལ་མངའ་བརྙེས་པ་ཐམས་ཅད་ཀྱི་ནུས་པ་བསྡུས་ཏེ་སྔགས་ལ་ཐིམ། བདག་ཉིད་ཞི་བའི་ལས་ལ་མཐུ་དང་ལྡན་པར་བསམས་ལ་སྔགས་ཁྲི་ཕྲཀ་གཅིག་བཟླས། མཐར་བསྡུ་
རིམ་ནི། རིགས་བཞིའི་ཧེ་རུ་ཀ་རྣམས་རྩ་འཁོར་ལ་ཐིམ། ཕྱི་རོལ་གྱི་སྣོད་བཅུད་རྣམས་རང་ལུས་ལ་བསྡུ། རང་ལུས་ཡས་མར་འདུས་ནས་སྙིང་གའི་ཧཱུཾ་ལ་ཧཱུཾ་ཞབས་ཀྱུ་ནས་ནཱ་དའི་བར་དུ་བསྡུས་
ནས་མཉམ་པར་བཞག་སྟེ་དགེ་བ་བསྔོ་བ་སོགས་སྔར་ལྟར་བྱ། ཐུན་མཚམས་སུ་རང་ཧེ་རུ་ཀ་ལས་བཞི་སོ་སོའི་ཁ་དོག་ལྟར་ལངས་ནས་སྤྱོད་ལམ་གྱི་རྣལ་འབྱོར་སྔར་བཞིན་བྱའོ། །གཉིས་པ་སྔ་དྲོའི་ཐུན་ལ། སྲུང་འཁོར་སྐྱབས་སེམས་སོགས་
ནས་བརྩམ་དགེ་བསྔོའི་བར་གཞན་འདྲ་བས། ཁྱད་པར་རྒྱས་པའི་ལས་སྒྲུབ་པ་ཡིན་པས་ལྟ་བའི་རིན་འབྱུང་ཡབ་ཡུམ་གྱི་ས་བོན་སྔགས་ཕྲེང་བཅས་ལ་ཆེད་དུ་དམིགས་ནས། རྒྱས་པའི་མཆོད་པ་ནི། གསེར་གྱི་ས་གཞིའི་དབུས་སུ་རིན་པོ་
ཆེའི༑ །ལྷུན་པོ་བཅུ་གཉིས་གླིང་དང་ཉི་ཟླ་ཟུང༌། །རིན་ཆེན་སྣ་བདུན་གཏེར་བུམ་སྒེག་སོགས་བརྒྱད། །རིན་ཆེན་རི་བོ་དཔག་བསམ་འདོད་འཇོའི་བ། །མ་རྨོས་ལོ་ཏོག་གདུགས་སྐོར་རྒྱལ་

༄༅། །མཚན་སྒྲེང༌། །བཀྲ་ཤིས་ལྷ་མོས་གླུ་ལེན་གར་ཡང་སྒྱུར། _།ལྷ་མིའི་དཔལ་འབྱོར་ཐམས་ཅད་ཚོགས་པ་འདིས། །རྡོ་རྗེ་ཉི་མ་དགྱེས་པའི་འཛུམ་ཕྱེས་ཤིག །ཅེས་
པས་མཆོད། བདག་དང་སེམས་ཅན་ཐམས་ཅད་ཀྱི་ཚེ་དང་བསོད་ནམས་དཔལ་དང་འབྱོར་པ། སྟོབས་དང་མངའ་ཐང་སྟེ་ཕུན་སུམ་ཚོགས་པ་ཐམས་ཅད་རྒྱས་པར་མཛད་དུ་གསོལ། ཞེས་
དང་༑ ཚེ་དང་བསོད་ནམས་ནོར་འབྲུ་ཟས་སྐོམ་གོས། །རྒྱན་ཕྲེང་བཞོན་པ་དགྲ་ཆ་གོ་ཆ་བྲན། །ས་གཞི་མངའ་ཐང་དཔལ་འབྱོར་ཕུན་ཚོགས་ཀུན། །རབ་རྒྱས་ཡིད་ལ་འདོད་པ་ཀུན་འཇོར་
བཅུ་དགུ་
༴ གསོལ༑ །ཞེས་འདོད་དོན་གསོལ། བླ་མ་རིན་འབྱུང་གི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་འོད་ཟེར་སེར་པོ་རྒྱལ་མཚན་རྩེའི་ཡིད་བཞིན་གྱི་ནོར་བུ་ལྟ་བུ་འཕྲོས། སེམས་ཅན་ཐམས་
ཅད་ཀྱི་ཚེ་དང་བསོད་ནམས་སོགས་ཕུན་སུམ་ཚོགས་པ་ཐམས་ཅད་རྒྱས་པར་བྱས། རྒྱས་པའི་ལས་ལ་མངའ་བརྙེས་པ་ཐམས་ཅད་ཀྱི་ནུས་པ་བསྡུས་ཏེ་སྔགས་ཕྲེང་ལ་ཐིམ། བདག་ཉིད་རྒྱས་པའི་
ལས་ལ་མཐུ་དང་ལྡན་པར་བསམས་ལ་སྔགས་ཁྲི་ཕྲག་གཅིག་བཟླས་ལ། བསྡུ་རིམ་སོགས་སྔར་བཞིན་ནོ། །གསུམ་པ་དགོང་ཐུན་དབང་གི་ལས་སྒྲུབ་པ་ལ། སྲུང་འཁོར་ནས་བཟུང་སྔར་བཞིན་ལ།ྋཁྱད་པར་མགྲིན་པའི་རྩ་འཁོར་བླ་མ་

པདྨ་ཧེ་རུ་ཀ་ཡབ་ཡུམ་ས་བོན་སྔགས་ཕྲེང་ལ་ཆེད་དུ་དམིགས་ནས་དབང་གི་ལས་དང་མཐུན་པའི་མཆོད་པ་ནི། གཟུགས་མཛེས་མགྲིན་པའི་གླིང་བུ་སྒྲ་སྙན་འབྱིན། དྲི་ཞིམ་མ་མཆུ་སྦྲང་རྩི་རོ་བདའ་བས། །བསྐལ་བས་
རེག་པ་མཆོག་སྟེར་བཅུ་དྲུག་གི །དགའ་བ་དཔྱིད་དུ་འཇོ་བའི་རིག་མས་མཆོད། ལྷ་མིའི་གྲགས་བཅས་བདེ་བའི་ཚོགས་ཐམས་ཅད། །བསྡུས་པས་མི་བསྒྲུབ་དགའ་བདེ་བླ་ན་མེད།ྋ །རྗེས་
ཆགས་དམར་བའི་མདངས་ཅན་འདི་འབུལ་ལོ། །པདྨ་གར་དབང་དགྱེས་པའི་གར་མཛོད་ཅིག །བར་གྱིས་མཆོད། དབང་གི་འདོད་གསོལ་ནི། ཁམས་གསུམ་མ་ལུས་པ་དབང་དུ་འདུ་བར་མཛད་དུ་
གསོལ༑ དང་། ས་གསུམ་དབང་པོར་བཅས་དང་ཁྱད་པར་དུ། །མངོན་པར་འདོད་དང་ལྷ་མི་མི་འམ་ཅི། །འདོད་ཡོན་དཔལ་གྱི་དགའ་ཚལ་སྣ་ཚོགས་པ། །བདག་གི་རང་དབང་ཉིད་དུ་
འགྱུར་བར་མཛོད། །ཅེས་འདོད་དོན་གསོལ། བླ་མ་སྣང་མཐའི་ཐུགས་ཀའི་ས་བོན་སྔགས་ཕྲེང་དང་བཅས་པ་ལས་འོད་ཟེར་དམར་པོ་དབང་ཕྱུག་ཆེན་པོའི་ལྕགས་ཀྱུ་ལྟ་བུ་འཕྲོས། ཁམས་གསུམ་པོ་
ཐམས་ཅད་ཀྱི་སྙིང་ལ་བཏབ། བདག་གི་མདུན་དུ་བཅིངས་ཏེ་བོར་བས་ཅི་བསྒོ་བ་ཉན་ཅིང་དབང་དུ་འདུས་པར་བསམ། ཁྱད་པར་དབང་གི་ལས་ལ་མངའ་བརྙེས་པ་ཐམས་ཅད་ཀྱི་ནུས་པ་བསྡུས་ཏེ་

།སྔགས་ཕྲེང་ལ་ཐིམ། །བདག་ཉིད་དབང་གི་ལས་ལ་མཐུ་དང་ལྡན་པར་བསམས་ལ། སྔགས་ཁྲི་ཕྲག་གཅིག་བཟླ། བསྡུ་རིམ་སོགས་འདྲའོ། །བཞི་པ་སྲོད་ཐུན་དྲག་པོའི་ལས་སྒྲུབ་པ་༄༅། 1/1/01
ལ༑ སྲུང་འཁོར་ནས་བཟུང་གཞན་འདྲ་བལ། ཁྱད་པར་སྙིང་གའི་རྩ་འཁོར་བླ་མ་རྡོ་རྗེ་ཧེ་རུ་ཀ་ཡབ་ཡུམ་ས་བོན་སྔགས་ཕྲེང་ལ་ཆེད་དུ་དམིགས་ནས། དྲག་པོའི་ལས་མཐུན་གྱི་མཆོད་པ་ནི། ཁྲག་སྣ་དུག་ཆུའི་མཆོད་ཡོན་ཞབས་བཀྲུ་
དང་༑ །དོན་སྙིང་དབང་པོའི་མེ་ཏོག་གསུར་ཆེན་སྤོས། །ཞུན་ཆེན་མར་མེ་མཁྲིས་ཞག་བྱུག་པའི་ཆབ། །ཤ་ཁྲག་ཞལ་ཟས་རྐང་གླིང་ཐོད་རྔས་མཆོད། །འཇིགས་པའི་གཟུགས་ལས་མི་སྙན་
དྲག་པོའི་སྒྲ། །རབ་བཀུའི་དྲི་ལྡན་ཚྭ་སྐྱུར་ཁ་བའི་རོ། །ཁྲག་སྦགས་པགས་པའི་རེག་བྱ་ཆེས་རྩུབ་པ། །འབུལ་ལོ་མི་བསྐྱོད་མགོན་པོ་དགྱེས་པར་རོལ། །ཞེས་བརྗོད། གདུག་པ་ཅན་ཐམས་
ཅད་ཚར་གཅོད་པར་མཛད་དུ་གསོལ། ྋཞེས་དང༌། ཞིང་བཅུ་ཉམས་པ་བདུན་ལྡན་བསྟན་པའི་དགྲ །མ་ཏྲཾ་རཱུ་ཏྲའི་རྗེས་འགྲོ་སྡིག་ཅན་ཀུན། །ལོ་ཟླར་འཇོག་པའི་སྐབས་མེད་དེང་ཉིད་
༈ དུ༑ །ལས་མཐའ་བཏུལ་བའི་ཕྲིན་ལས་ད་སྒྲུབས་ཤིག །ཅེས་འདོད་དོན་གསོལ། བླ་མ་མི་བསྐྱོད་པའི་ཐུགས་ཀའི་ས་བོན་སྔགས་ཕྲེང་ལས་འོད་ཟེར་ནག་པོ་སྤུ་གྲི་ཅན་གྱི་རླུང་ལྟ་བུ་ཕྱོགས་བཅུར་577

འཕྲོས༑ བསྒྲལ་བར་འོས་པའི་ཞིང་ཐམས་ཅད་ལ་ཕོག་པས་དུམ་བུ་དུམ་བུར་བཏང་སྟེ་མཐར་རྡུལ་དུ་བརླག །དྲག་པོའི་ལས་ལ་མངའ་བརྙེས་པ་ཐམས་ཅད་ཀྱི་ནུས་པ་བསྡུས་ཏེ་སྔགས་ཕྲེང་ལ་
ཐིམ་པས་བདག་ཉིད་དྲག་པོའི་ལས་ལ་མཐུ་དང་ལྡན་པར་བསམས་ལ་སྔགས་ཁྲི་ཕྲག་གཅིག་བཟླ། ཕྲིན་ལས་བཞི་སྒྲུབ་སྔགས་མཐར། ཕཊ། སྦྱར་བ་ནི་ལས་སྦྱོར་གྱི་ཤམ་བུའོ། །མཇུག་ཏུ་ཡིག་བརྒྱ་དབྱངས་གསལ།
དྷར་བཅས་ཅི་རིགས་བཟླས་རྗེས། བསྡུ་རིམ་དགེ་བསྔོ་སོགས་བྱའོ། །དེ་ཡན་ཟླ་བཞིའི་ཕྱག་ལེན་ངེས་ཅན་དེང་སང་གནང་རྒྱུན་ཉམས་མེད་ལྟར་ལགས་སོ། །གསུམ་པ་ལས་སྦྱོར་ནི། དེ་ལྟར་བླ་མ་བསྒྲུབ་ནས་ཕྲིན་ལས་གང་འདོད་ལ་སྦྱོར་བ་
སྟེ༑ ངོ་བོ་རྩ་བའི་བླ་མ་རྣམ་པ་ལས་མཐུན་གྱི་ལྷར་བསྒོམ་ནས། གང་འདོད་པ་དེ་མཆོད་པའི་རྫས་སུ་ཕུལ། མོས་གུས་ཀྱིས་གསོལ་བ་ཕུར་ཚུགས་སུ་བཏབ་སྟེ་འདོད་དོན་སྨྲེང་དུ་གསོལ་བས། རྫས་སྔགས་སྣ་ཚོགས་པའི་སྤྲོས་པ་མི་དགོས་པར་བླ་
མ་གཅིག་པུར་མོས་གུས་གནད་ཀྱི་གཟེར་ཁ་ལ་བརྟེན་ནས། གནས་སྐབས་དང་མཐར་ཐུག་གི་འདོད་དོན་མ་ལུས་དཀའ་ཚེགས་མེད་པར་བདེ་བླག་ཏུ་སྒྲུབ་པའོ། །རྩ་བའི་གསུམ་པ་རྗེས་ངོ་སྤྲོད་ལ་བསླབ་པ་ནི། གང་ཡང་སྣང་གྲགས་རིག་པའི་ཆོས་
སོ་ཅོག་མ་ལུས། དཔལ་ལྡན་བླ་མའི་སྐུ་གསུང་ཐུགས་རྡོ་རྗེའི་བདག་ཉིད་སྐྱབས་གསུམ་སྐུ་གསུམ་གཅིག་འདུས་གཅིག་ཆོག་གི་རང་བཞིན་དོན་དམ་རང་གི་སྒོ་གསུམ་དང་རྣམ་དབྱེར་མེད་པའི་མཉམ་པ་ཆེན་པོར་ངོ་ཤེས་ན། བསམ་གྱིས་མི་ཁྱབ་པའི་

༄༅། །མོས་གུས་ཀྱི་ཀློང་དུ་འབྱམས་ཀླས་པའོ། །གང་ཞིག་ཉམས་བླང་མོད་དེར་གྲུབ་པའི་ཁྱུས། །གངས་ལྗོངས་འོག་མིན་གཉིས་པར་སུས་བསྒྱུར་ཞེས། །བརྟགས་ཀྱིན་གཉིས་པ་གཞན་ན་མི་སྣང་བས། །མཉམ་
མེད་དཔལ་ལྡན་འབྲུག་པའི་ལུགས་འདི་ཀ། །དེས་ན་བསྐལ་པ་དགེ་བས་བསྲུང་བའི་མི། །སུ་ཞིག་ལམ་འདིར་སློབ་འདོད་དེ་ལ་ནི། །ཕན་པའི་ཆ་རྐྱེན་འགྱུར་སྙམ་དམིགས་འདོན་རིམ། །འཇུག་བདེར་བྱས་བཀོད་དགེ་ཚོགས་དར་གྱུར་ཅིག །དེ་
ལྟར་ལམ་ཟབ་བླ་སྒྲུབ་ཟླ་བཞི་མའི་སྒོམ་དོན་དང་ལག་ལེན་འདོན་རིམ་ལྟ་བདེར་བཀོདཔ་འདི་ནི་སྒྲུབ་བརྩོན་བླ་མ་འཇམ་དབྱངས་བློ་གྲོས་ནས་ཆེད་བསྐུལ་དང༌། ཉམས་བཞེས་གནང་ངེས་སྤྱིར་ཐུགས་ཕན་གསོས་པར་འོང་རེས། གོ་བདེ་ཁྱེར་སླ་བའི་
ཚུལ་དུ་དོན་བརྒྱུད་འདིའི་གྲལ་མཐར་སྙོགས་པའི་བཙུན་གཟུགས་དྲེད་པོ། ༧ ཁམས་སྤྲུལ་པ་ཆོས་ཀྱི་སེངྒེར་འབོད་པས་སུག་བྲིས་སུ་བྱས་པ་དགེ་ལེགས་འཕེལ།། །།
579580(B)

580(B)

༄༅། །ལམ་ཟབ་བླ་སྒྲུབ་ཐུན་མོང་མ་ཡིན་པའི་དམིགས་རིམ་ངག་འདོན་ཆུ་འབབས་སུ་བཀོད་པ་རྡོ་རྗེའི་ཡེ་ཤེས་མཆོག་
སྟེར་ཞེས་བྱ་བ་བཞུགས་སོ།།

༄༅། །ན་མོ་གུ་རུ་བཛྲ་དྷཱ་ར་ཛྙཱ་ན་ཀཱ་ཡ་ཡ། །མཁའ་མཉམ་འགྲོ་བ་དེ་ཉིད་སྐུ་ཡི་སྒྱུ་མར་སྣང་ཡང་རྩོལ་སྒྲུབ་མཚན་མའི་རྒྱ་ལས་
འདས༑ །མཐའ་ཀླས་སྐད་དུ་ཐུབ་གསུང་དམ་ཆོས་མ་ལུས་འདོམས་ཀྱང་བརྗོད་མེད་རང་བྱུང་རྡོ་རྗེའི་སྒྲ། །ཚད་མེད་ཐུགས་རྗེས་ཞི་བར་ཆགས་པ་རྗེས་
སུ་བཏང་ཡང་དམིགས་མེད་དབྱིངས་ལས་གཡོས་པ་མེད། །དག་པའི་བརྟན་གཡོའི་ཀུན་བདག་གསང་བ་བསམ་མི་ཁྱབ་བདག་དཔལ་ལྡན་བླ་མ་ཁྱེད་མིན་
སུ༑ །ནམ་མཁས་མི་མཚོན་ཀུན་ཁྱབ་འགྱུར་མེད་མཐའ་བྲལ་དངོས་མེད་དངོས་བདག་བདེ་བ་ཆེན་པོའི་སྙིང་པོར་བཅས། །དྲི་ཟའི་དབྱངས་ཀྱང་ཟིལ་

།གནོན་བརྗོད་མེད་རང་སྒྲ་སྙན་བརྗིད་མོས་མང་ཡིད་སིམ་གྲགས་སྟོང་ནཱ་ཌིའི་གདངས། ཆུ་ཟླའི་དཔེར་འགེངས་གཅིག་ལས་༄༅།
གྲངས་མེད་དཔལ་ལྡན་སྒྱུ་འཕྲུལ་དྲྭ་བས་རྟག་ཁྱབ་འཁོར་ལོའི་སྒྱུར། །དཔེ་བྲལ་བློ་འདས་གསང་གསུམ་མི་ཟད་རྒྱན་འཁོར་དེ་ལ་རྡོ་རྗེ་སློབ་དཔོན་ཞེས་སུ་
བསྙད་དེར་འདུད། །གྲངས་མེད་ཆོས་ཚུལ་སྒོ་འཕར་མཐའ་ཡས་ཕྱེས་གྱུར་པ། །གར་ཞུགས་གཤིས་སུ་སྙོགས་ཐབས་ལས་གཞན་མ་འགེངས་
ཡང་༑ །མྱུར་བདེ་ཐབས་ཟབ་གསེང་ལམ་བསླུ་མེད་འདི་གཞན་མ་དམིགས་ཏེ། །སྐལ་བཟང་ཡིད་གསོས་དཔལ་ལྡན་འབྲུག་པས་དབྱེ་བར་མཛད་ཅེས་

ཐོས༑ །ཐ་མལ་སྣང་ཞེན་བསྐྱེད་རིམ་མཚོན་གྱིས་དྲས། །ཐ་མལ་སྒྲ་ཚོགས་རླུང་སྔགས་དབྱིངས་སུ་དག། ཐ་མལ་རྟོག་པ་དག་པའི་ཐིག་ལེར་ཟླུམ། །ཐ་མལ་ཤེས་པ་རང་བཞིན་དབྱིངས་སུ་
སད༑ བརྟན་གཡོ་ཀུན་ཁྱབ་གནས་ལུགས་བསམ་འཕེལ་དབང་། །དལ་བཞིའི་ར་བར་དབང་བཞིའི་ཉམས་ལེན་ཆུས། །གནས་སྐབས་དྲི་མ་བཀྲུས་བྱས་གནས་ལུགས་ཀྱི། །ཡིད་བཞིན་
དབང་རྒྱལ་བདེ་ཆེན་རྡོ་རྗེའི་བདག །བླ་མ་དམ་པའི་བསྙེན་བསྐར་ངང་ཚུལ་དེར། །མཁས་པས་གངས་ལྗོངས་གྲུབ་པས་དོག་བྱས་བའི། །རིང་ལུགས་དེ་ཀོའི་གདམས་ཟབ་འདི་ཚུལ་ཞིག །
དུས་ཀྱིས་མི་ཉམས་རྣལ་འབྱོར་དགའ་སྟོན་སྤེལ། །དེའང་ཚེ་གཅིག་གིས་བླ་མ་སྐུ་བཞིའི་རྒྱལ་ཐབས་ལ་ཚེགས་མེད་པར་དབང་བསྐུར་བར་བྱེད་པའི་ལམ་ཟབ་མོ་བླ་མ་སྒྲུབ་པའི་རིམ་པ་ཐུན་མོང་མ་ཡིན་པའི་སྒོམ་རིམ་ངག་འདོན་དང་སྦྲགས་
ཏེ་ཉམས་སུ་ལེན་ཚུལ་ཁྱེར་བདེ་ཞིག་འགོདཔར་བྱ་སྟེ། དེའང་སློབ་དཔོན་ཏིལླི་པས། ཞིང་དང་བསམ་པ་དངོས་པོ་གསུམ། །གཅིག་ཏུ་དྲིལ་ལ་གསོལ་བ་ཐོབ། །གང་འདོད་འབྲས་བུ་འབྱུང་བར་ངེས། །ལྟེམ་རྐྱང་མ་བྱེད་རྣལ་འབྱོར་པ། །
གསུངས་པའི་དོན་ལྟར་ཉམས་སུ་ལེན་པ་ལ། སྐལ་ལྡན་གྱི་གང་ཟག །བླ་མ་རིགས་དྲུག་པ་འདིའི་དཀྱིལ་འཁོར་ཆེན་པོར་ཞུགས་ཏེ་ཚུལ་བཞིན་སྨིན་པར་བྱས་པ། དད་པ་དང་དམ་ཚིག་རྣམ་པར་དག་པ་དང་ལྡན་པས། གདོད་ནས་གྲུབ་པའི་གནས་

།ཆེན་ནམ་གོང་མས་བྱིན་གྱིས་བརླབས་པའི་སྒྲུབ་གནས་དབེན་ཞིང་ཡིད་དུ་འོང་བར་སྤྲོས་པ་དང་ལྡན་ཞིང་ལྕོག་ན། བླ་མ་རིགས་དྲུག་པའི་དཀྱིལ་འཁོར། མཚན་མའི་རྫས་ཀྱི་དབང་ཆས། མཆོད་རྫས་གཏོར་མ་༄༅།
སོགས་གཙང་ཞིང་དག་ལ་རྒྱས་པ་གང་བྱུང་དེས་ཆོག་ཏུ་མ་བྱས་པ་འདུ་བྱ་བའམ། སྤྲོས་མེད་རྣལ་འབྱོར་ལ་གོམས་པ་དང་ལྡན་ན། ཡིད་ཀྱིས་སྒོམ་པ་ཁོ་ནའང་མཆོག་ཏུ་གྱུར་པས། ཆེད་དུ་སྤྲོས་བཅས་ཟང་ཟིང་གི་ཉེར་བདོག་བོར་ལ། བདེ་བའི་
སྟན་རྟེན་འབྲེལ་གྱི་རེ་ཁཱས་བཀྲ་བར། ངེས་པར་འབྱུང་བ་དང༌། བླམ་ལ་དད་མོས་ཕུན་སུམ་ཚོགས་པ། སེམས་ཅན་ལ་བརྩེ་གདུང་སྟེ། གཞིའི་ཀུན་སློང་དེ་ལྟ་བུ་རྒྱུད་ལ་ཡང་དག་པར་བཞག །ལུས་དྲང་པོར་བསྲངས་པས་འཁོད ལ། སྤྱིར་
གསུམ་
སྦྱོར་བའི་ཆོས་སྐྱབས་སེམས་ནི། རབ་འབྱམས་ཞིང་གི་རྡུལ་སྙེད་ཀྱི་སྐ་གསུམ་ཞིང་མགོན། དཀོན་མཆོག་གསུམ་དང་རྩ་བ་གསུམ། ཞི་ཁྲོ་སྒྱ་འཕྲུལ་རྣམ་པར་རོལ་པའི་དཀྱིལ་འཁོར་དུ་སྣང་བ་
ཀུན༑ དཔལ་ལྡན་རྩ་བའི་བླ་མའི་ཡེ་ཤེས་རང་སྣང་གི་ཆོ་འཕྲུལ་ཞིང་ཀུན་ཁྱབ་པར་བཞུགས་པའི་སྤྱན་སྔར། རང་གཞན་ནམ་མཁའ་དང་མཉམ་པའི་སེམས་ཅན་ཐམས་ཅད་སྐྱབས་སུ་འགྲོ་བར་
དམིགས་
རིམ་མོས་ལ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆིའོ། །དེ་བཞིན་དུ། བླ་མ་ལོངས་སྤྱོད་རྫོགས་པའི་སྐུ་ལ༴ བླ་མ་ཐུགས་རྗེ་སྤྲུལ་པའི་

སྐ་ལ༴ བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ལན་གསུམ། སྐྱབས་ཡུལ་དེ་རྣམས་དཔང་པོ་བྱས་པའི་མདུན་ནས། སེམས་ཅན་ཐམས་ཅད་མི་བཟད་པའི་སྡུག་བསྔལ་ལས་བསྒྲལ
ནས༑ མི་གནས་པའི་མྱ་ངན་ལས་འདས་པ་ལ་འགོད་པའི་ཕྱིར། བླ་མ་རྡོ་རྗེ་སེམས་དཔའི་སྒྲུབ་པ་ལ་འཇུག་པར་བྱའོ། །ཞེས་སྨོན་པ་བྱང་ཆུབ་ཏུ་སེམས་བསྐྱེད་དང༌། སེམས་ཅན་ཐམས་ཅད་བདེ་བ་དང་
བདེ་བའི་རྒྱུ་དང་ལྡན་པར་གྱུར་ཅིག །སྡུག་བསྔལ་དང་སྡུག་བསྔལ་གྱི་རྒྱུ་དང་བྲལ་བར༴ །སྡུག་བསྔལ་མེད་པའི་བདེ་བ་དང་མི་འབྲལ་བར༴ །བདེ་སྡུག་གི་རྒྱུ་ཆགས་སྡང་ཉེ་རིང་དང་བྲལ་
བའི་བཏང་སྙོམས་ཆེན་པོ་ལ་ཡུན་རིང་དུ་གནས་པར་གྱུར་ཅིག །ཚད་མེདཔ་བཞི་བསྒོམ་པས་འཇུག་པ་བྱང་ཆུབ་ཏུ་སེམས་བསྐྱེད་པ་བཅས་ལ་བློ་ཡང་དག་པར་སྦྱོང་བར་བྱའོ། །དེ་ནས་དངོས་གཞི་བླ་མ་སྐུ་བཞིར་སྒྲུབ་ཅིང་ཉམས་སུ་
ལེན་པ་ལ། བཏགས་པའི་དཀྱིལ་འཁོར་དུ་བླ་མ་སྤྲུལ་པའི་སྐུར་བསྒྲུབ་པ། ལུས་ཀྱི་དཀྱིལ་འཁོར་དུ་བླ་མ་ལོངས་སྐུར་བསྒྲུབ་པ། བྷ་གའི་དཀྱིལ་འཁོར་དུ་བླ་མ་ཆོས་སྐུར་བསྒྲུབ་པ། བྱང་ཆུབ་སེམས་ཀྱི་དཀྱིལ་འཁོར་དུ་བླ་མ་ངོ་བོ་ཉེད་ཀྱི་སྐུར་
བསྒྲུབ་པ་དང་བཞི་ལས། དང་པོ་ལའང༌། ཆོས་ཉིད་རང་བཞིན་གྱིས་དག་པ། ཆོས་ཅན་ལྷ་དང་ལྷ་མོའི་དག་པ། སོ་སོ་རང་རིག་གིས་དག་པ་གསུམ་ལས། དང་པོ་ཆོས་ཐམས་ཅད་རང་བཞིན་གྱིས་དག་པ་ནི། ༀ་སྭཱ་བྷཱ་ཝ་ཤུདྡྷསརྦ

༄༅། །དྷརྨཿསྭབྷཱ་ཝ་ཤུདྡྷེ྅ཧཾ། ཞེས་ལན་གསུམ་བརྗོད་དེ། འདི་ལྟར་བདག་ཅེས་ཞེན་ཅིང་འཛིན་པའི་གཞི། །ཕུང་འདི་བདག་མིན་བདག་ཀྱང་ཕུང་པོ་མིན། །ལྡན་དང་འདུ་བ་
རྟེན་དང་བརྟེན་པ་སོགས། །མ་གྲུབ་བཏགས་པས་ཞེན་ཅིང་འཁྲུལ་པ་ཙམ། །དེ་བཞིན་ཕུང་ཁམས་སྐྱེ་མཆེད་ལ་སོགས་ཆོས། །ཕྱི་རོལ་སྣང་ཙམ་བདག་གཞན་གཉིས་གཉིས་མིན། །གང་ལས་
མ་སྐྱེས་གང་དུ་འགག་པ་མེད། །མཐའ་འདས་རང་བཞིན་སྟོང་པ་ཆེན་པོའི། །ཞེས་བདག་གཉིས་ཀྱིས་སྟོང་པའི་ཆོས་ཐམས་ཅད་རང་གི་ངོ་བོ་ཕྱིན་ཅི་མ་ལོག་པར་ཡང་ཡང་བསྒོམས་ཤིང་གོམས་པར་བྱས་ལ་དེའི་ངང་དེར་མཉམ་
པར་བཞག་ཅིང༌། ལྡང་བ་ན། གཉིས་པ་ཆོས་ཅན་ལྷ་དང་ལྷ་མོས་དག་པ་ནི། བདག་བསྐྱེད་དང༌། མདུན་བསྐྱེད་གཉིས་ལས། དང་པོ་ནི། སྟོང་པ་ཉིད་ཨེ་ཡིག་གི་རང་བཞིན་ཡོངས་སུ་གྱུར་པའི་ཆོས་འབྱུང་འབྱུང་བ་
རིམ་བརྩེགས་རི་རབ་པདྨ་རཱ་གུར་དང་བཅས་པའི་སྣ་ཚོགས་རྡོ་རྗེའི་གཞིར་ཡེ་ཤེས་ལྔའི་རང་བཞིན་གྱི་གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞི་དང་ལྡན་པ། འདོད་སྣམ་ཕ་གུ་དྲྭ་བ་དྲྭ་ཕྱེད་ཤར་
བུ་བྱ་འདབ་པུ་ཤུ་དབུས་འཕྱུར་བུ་རིན་པོ་ཆེའི་ཏོག་གིས་བརྒྱན་པ་པདྨ་ལ་གནས་པའི་ཆོས་ཀྱི་འཁོར་ལོ་རི་དྭགས་གདུགས་ལ་སོགས་པས་སྤྲས་པའི་ནང་སྣ་ཚོགས་པདྨ་འདབ་མ་ལྔ་པའི་ལྟེ་བ་ལ་སེངྒེ་587

ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི་པདྨ་ཟླ་ཉི་བརྩེགས་པའི་གདན་ལ་རྒྱུ་དུས་ཀྱི་བླ་མ་རྡོ་རྗེ་སེམས་དཔའ་ཐོག་མ་དང་ཐ་མ་མེད་པའི་ཀུན་ཏུ་བཟང་པོ་བརྟན་གཡོ་ཐམས་ཅད་ཀྱི་ཁྱབ་བདག་ཏུ་
གྱུར་པ་དེ་ཉིད་ཐུགས་རྗེ་ཆེན་པོའི་དབང་གིས་ཁམས་གསུམ་གྱི་སྲིད་པ་ན་འགྲོ་བའི་དོན་མཛད་པའི་ཕྱིར་ཧཱུཾ་ཡིག་གི་སྤྲུལ་པའི་འབྲས་བུའི་བླ་མ་རྡོ་རྗེ་འཆང་རིགས་ཐམས་ཅད་ཀྱི་བདག་པོ་བལྟ་བས་ཆོག་
མི་ཤེས་པར་མཛེས་པ་མཚན་དཔེས་སྤྲས་པའི་སྐུ་ཨིནྡྲ་ནཱི་ལ་བཅགས་པའི་འཕྲོ་ལྟར་སྔོ་བ། ཤིན་ཏུ་ཞི་ཞིང་འཛུམ་པ། རལ་པའི་ཟུར་ཕུད་ལ་སྣ་ཚོགས་རྡོ་རྗེ་དང་ཟླ་བ་ཕྱེད་པ་འཛིན་པ། རིན་པོ་
ཆེའི་ཅོད་པན་ལ་སོགས་པའི་རྒྱན་དང༌། ཕྱག་རྒྱ་དྲུག་གིས་བརྒྱན་པ། དར་གྱི་སྟོད་གཡོགས་དང་ཤམ་ཐབས་ཅན། རྡོ་རྗེ་སྙེམས་མ་དམར་མོ་མཛེས་སྡུག་གིས་ཕུལ་དུ་བྱོན་པ་བཅུ་དྲུག་པའི་ལང་
ཚོ་ཅན་ཕྱོགས་ཀྱི་གོས་མ་ཕྱག་རྒྱ་ལྔས་བརྒྱན་ཅིང་གྲི་ཐོད་འཛིན་པ་ལ་རྡོ་རྗེ་དང་དྲིལ་བུ་བསྣམས་པའི་ཕྱག་གིས་འཁྱུད་དེ་རྡོ་རྗེ་སྐྱིལ་མོ་ཀྲུང་གིས་འོད་ཀྱི་ཕྲེང་བ་འཁྲིགས་པའི་དབུས་ན་བཞུགས་པར་
གྱུར༑ མདུན་གྱི་འདབ་མ་ལ་གཡས་སྐོར་དུ། གྱད་དང༌། གླང་པོ་ཆེ་དང༌། རྟ་དང༌། རྨ་བྱ་དང༌། ཤང་ཤང་གིས་བཏེག་པའི་རིན་པོ་ཆེའི་ཁྲི་པད་ཉིའི་གདན་ལ་གཙོ་བོའི་སྐུ་ལས་འཕྲོས

༄༅། །པའི་ཨོཾ་ཡིག་ལས་རྣམ་པར་སྣང་མཛད་ཡབ་ཡུམ་དཀར་པོ། ཧཱུཾ་ལས་མི་བསྐྱོད་པ་ཡབ་ཡུམ་སྔོན་པོ། ཏཱཾ་ལས་རིན་འབྱུང་ཡབ་ཡུམ་སེར་པོ།ཧྲཱིཿ ལས་འོད་དཔག་
མེད་ཡབ་ཡུམ་དམར་པོ། ཨཱཿ ལས་དོན་གྲུབ་ཡབ་ཡུམ་ལྗང་གུ །ཡབ་རྣམས་རྡོ་རྗེ་དང་དྲིལ་བུ་འཛིན་པས་ཡུམ་གྲི་ཐོད་འཛིན་པ་ལ་འཁྱུད་པ། འཁོར་ལོས་སྒྱུར་བ་བཞིན་དུ་རྒྱན་ཐམས་ཅད་ཀྱིས་
བརྒྱན་ནས་གཙོ་བོ་ལ་འདུད་པའི་ཚུལ་གྱིས་རྡོ་རྗེ་སྐྱིལ་མོ་ཀྲུང་གིས་བཞུགས་པའོ། ལྷ་དེ་ཐམས་ཅད་ཀྱི་སྤྱི་བོར་ཨཾ། མགྲིན་པར་ཨཱཿ སྙིང་གར་ཧཱུཾ། དེ་དག་ལས་འོད་འཕྲོས།  ༷དཔའ་བོ་
J9
དང་རྣལ་འབྱོར་མས་བསྐོར་བའི་ཡེ་ཤེས་ཀྱི་དཀྱིལ་འཁོར་སྟེང་གི་ནམ་མཁར་ཕེ། ཛཿ ཧཱུྃ་བཾ་ཧོཿ དམ་ཚིག་གི་འཁོར་ལོ་དང་གཉིས་སུ་མེད་པར་གྱུར། གཉིས་པ་ནི། ཨོཾ་སྭ་བྷ་ཝ
ཤུདྡྷསོགས༑ མདུན་གྱི་ནམ་མཁར་སྟོང་པ་ཉིད་ཨེ་ཡིག་གི་ཞེས་པ་སོགས་ནས་སྟེང་གི་ནམ་མཁར་ཕེ་ཞེས་པའི་བར་རང་གི་སེམས་བཞག་པ་ཙམ་མིན་པ་སྔར་བཞིན་ལ། དེ་ནས་སྤོས་འཐུལ་ཞིང་དྲིལ་བུ་འཁྲོལ་
ལ༑ ཧཱུྃ། འགྲོ་མགོན་ཐུགས་རྗེའི་སྤྱན་ལྡན་རྣམས། །ཆོས་སྐུ་སྤྲོས་དང་བྲལ་བ་ལས། །གཟུགས་སྐུ་འི་རྣམ་པར་བཞེངས་ནས་ཀྱང༌། །འགྲོ་བའི་དོན་ལ་གཤེགས་སུ་གསོལ། །ༀ་གུ་རུ་

སརྦ་ཏ་ཐཱ་ག་ཏ་ཨེ་ཧྱ་ཧི་བྷ་ག་ཝན་མ་ཧཱ་ཀ་རུ་ཎི་ཀ་ཧོཿ ས་མ་ཡ་ཛཿ ས་མ་ཡ་ཧཱུཾ། བཛྲ་ཨངྐུ་ཤ་ཛཿ མགོན་པོ་འདིར་ནི་བྱོན་པ་ལེགས། །བདག་ཅག་བསོད་ནམས་སྐལ་པར་ལྡན། །
བདག་གི་མཆོད་ཡོན་བཞེས་ནས་ཀྱང༌། །འདི་ཉིད་དུ་ནི་བཞུགས་སུ་གསོལ། ། ཨོཾ་གུ་རུ་སརྦ་ཏ་ཐཱ་ག་ཏ་པྲ་ཝར་སད་ཀ་ར་མ་ཧཱ་སད་ཀ་ར་མ་ཧཱ་ཨཉྙཾ་པྲ་ཏཱིཙྪ་སྭཱ་ཧཱ། ཞེས་མཆོད་ཡོན་དབུལ། ཇི་ལྟར་
བལྟམས་པ་ཙམ་གྱིས་ནི། །ལྷ་རྣམས་ཀུན་གྱིས་ཁྲུས་གསོལ་ལྟར། །དེ་བཞིན་དག་པ་ལྷ་ཡི་ཆུ། །དག་པ་ཡིས་ནི་སྐུ་ཁྲུས་གསོལ། །ཨོཾ་གུ་རུ་སརྦ་ཏ་ཐཱ་ག་ཏ་མ་ཧཱ་པཏྱཾ་པྲ་ཏཱིཙྪ་སྭཱ་ཧཱ། ཞེས་
ཞབས་བསིལ་དབུལ། བདག་དང་འགྲོ་ལ་ཐུགས་བརྩེའི་ཕྱིར། །ཉིད་ཀྱི་རྫུ་འཕྲུལ་མཐུ་ཡིས་ནི། །ཇི་སྲིད་མཆོད་པ་བདག་བགྱིད་ན། །དེ་སྲིད་བཅོམ་ལྡན་བཞུགས་སུ་གསོལ། །ཨོཾ་གུ་རུ་སརྦ་ཏ་
ཐཱ་ག་ཏ་པདྨ་ཀ་མ་ལ་ཡེ་ཧཱུཾ། ཕྱག་འཚལ་བ་ནི། རང་ལས་སྤྲལ་པའི་ལྷ་མོ་དང་། །རབ་བྱུང་མི་མཆོག་ལྷ་དབང་སོགས། །གྲངས་མེད་ཞིང་རྡུལ་གྲངས་མཉམ་གྱིས། །སྒོ་གསུམ་གུས་པས་ཕྱག་
འཚལ་མོས། །ན་མོ། སངས་རྒྱས་ཐམས་ཅད་འདུས་པའི་སྐུ། །རྡོ་རྗེ་འཛིན་པའི་ངོ་བོ་ཉིད། །དཀོན་མཆོག་གསུམ་གྱི་རྩ་བ་སྟེ། །བླ་མ་རྣམས་ལ་ཕྱག་འཚལ་ལོ། །བླ་མའི་སྐུ་ནི་རྡོ་རྗེའི་

༄༅། །སྐུ། །མཛེས་ཤིང་ལྟ་བས་ཆོག་མི་ཤེས། །བསམ་གྱིས་མི་ཁྱབ་ཡོན་ཏན་ལྡན། །བླ་མའི་སྐུ་ལ་ཕྱག་འཚལ་ལོ། །བླ་མའི་གསུང་ནི་ཚངས་པའི་དབྱངས།
1/1/01
འགག་མེད་སེངྒེའི་སྒྲ་དང་ལྡན། །མུ་སྟེགས་ལོག་ལྟ་འཇོམས་མཛད་པའི། །བླ་མའི་གསུང་ལ་ཕྱག་འཚལ་ལོ། །བླ་མའི་ཐུགས་ནི་ནམ་མཁའ་འདྲ། །བདེ་གསལ་མི་རྟོག་སྟོང་པའི་ངང༌། །
རྣམ་ཐར་གསུམ་ལ་ལེགས་གནས་པའི། །བླ་མའི་ཐུགས་ལ་ཕྱག་འཚལ་ལོ། །སྐུ་འགྱུར་བ་མེད་པ་བླ་མའི་སྐུ། །གསུང་འགག་པ་མེད་པ་བླ་མའི་གསུང་། ཐུགས་འཁྲུལ་པ་མེད་པ་བླ་མའི་
ཐུགས༑ །བླ་མའི་སྐ་གསུང་ཐུགས་ལ་ཕྱག་འཚལ་ལོ། །བླ་མ་སངས་རྒྱས་བླ་མ་ཆོས། །དེ་བཞིན་བླ་མ་དགེ་འདུན་ཏེ། །ཀུན་གྱི་བྱེད་པོ་བླ་མ་ཡིན། །བླ་མ་རྣམས་ལ་ཕྱག་འཚལ་ལོ།
ཧཱུཾ༑ གང་གིས་འཁོར་བའི་ཉེས་པ་ནི། སོགས། པད་ལ་འདུད། །ཅེས་ཕྱག་འཚལ། མཎྜལ་འབུལ་བ་ནི། དྲི་བཟང་པོས་བགོས་པའི་མཎྜལ་མེ་ཏོག་ཚོམ་བུ་འགོད་པ་དང་བསྟུན་པའམ་བཤམས་པ་ལ་དམིགས་ཏེ། ནམ་
མཁའི་དབྱིངས་རྣམས༴ ཞིང་ཁམས་རྒྱ་མཚོའི༴ སོགས་ཡ་མི། ཞེས་སངས་རྒྱས་ཀྱི་ཞིང་ཇི་ལྟར་འདམ་པར་འདོདཔ་དེ་ལྟ་བུའི་ཡོན་ཏན་ཅན་དུ་དམིགས་ནས་ཕུལ། དེ་ནས་མཆོད་པའི་རིམ་པ་ནི། ཧཱུཾ། པདྨོ་ཨུཏྤ་

ལ་དང༴ ཞེས་ཉེར་སྤྱོད་ལྔ་དང་། ཧཱུཾ། ནམ་མཁའ་ཉི་ཟླ༴ སོགས་ཕྱི་སྣོད་ཀྱི་འཇིག་རྟེན་མཆོདཔ། ཧཱུཾ། ལྷ་ཡི་དབང་པོ་ཉེ་བའི༴ ཞེས་ནང་བཅུད་ཀྱི་སེམས་ཅན་གྱི་མཆོད་པ། ཧཱུཾ། ཕྱོགས་བཅུའི་འཇིག་རྟེན་
རབ་འབྱམས༴ ཞེས་འདོད་ཡོན་ལྔ། ཧཱུཾ། གསང་བ་མཆོག་གི་མཆོད༴ སོགས། རིག་མ་བཅུ་དྲུག །ཨེ་མ་ཧོ་བདེ་ཆེན་འདོད་པ་ཡིས༴ ཕྱག་འཚལ་བསྟོད། ཅེས་དེ།ཁོ་ན་ཉིད་ཀྱི་མཆོད་པ་བཅས་ཀྱིས་
མཆོད༑ བཤགས་པ་སོགས་ཡན་ལག་གཞན་འབུལ་བ་ནི། བདག་དང་མཁའ་མཉམ་སེམས་ཅན་མ་ལུས་པ། སོགས། མྱུར་ཐོབ་ཤོག །བསྟོད་པ་ནི། ཧཱུཾ། སྐུ་ལ་ཚད་མེད༴ སོགས། སྐུ་གསུང་ཐུགས་
བསྟོད༑ ཧཱུཾ། ཀུན་རྟོག་ཐམས་ཅད་སྐུ་བཞིའི་བསྟོདཔ། ཧཱུཾ། ཁོང་སྟོང་ཁྱོད་ཀྱི༴ སྐུ་བཞིའི་རྣམ་དག་བསྟོད་པ། ཧཱུཾ། ཐབས་དང་ཤེས་རབ༴ ཕར་ཕྱིན་བཅུའི་བསྟོད་པ། ཧཱུཾ། སྐྱེས་མཆོག་ཁྱེད་
ས༴ སོགས། རིགས་ལྔའི་ངོ་བོ་བླ་མར་བསྟོད་པ། མགོན་པོ་ཁྱེད་ཀྱི༴ སྐུ་བཞིའི་ཕྲིན་ལས་འཆར་ཚུལ་ལ་བསྟོད་པ་བཅས་བྱ། སྤྲོས་བཅས་དབང་རྫས་ལ་བརྟེན་ཏེ་དབང་ལེན་རྒྱུ་ཡིན་ན། འདིར་བུམ་བསྐྱེད་བྱ་
སྟེ༑ རྣམ་བུམ་རྫས་ལྡན་སྟེང་དུ་རྣམ་རྒྱལ་ཆེན་པོ་ཐོད་པའམ་དུང་ཆོས། གཟུངས་རྡོར་དང་བཅས་་པར་དམིགས་ཏེ། སྭ་བྷཱ་ཝས་སྦྱངས། སྟོང་པའི་ངང་ལས་ཕྱི་ཡེ་ཤེས་ཀྱི་བུམ་པ་དང་ཐོད་པ་མཚན་ཉིད་ཐམས་ཅད་ཚང་

༄༅། །བ། ནང་ཡངས་པའི༴ སོགས། བུམ་བསྐྱེད་ལྟར། བུམ་པའི་ལྷ་ལ་ཐིམ་པས་བདུད་རྩིའི་རང་བཞིན་དུ་ཞུ་བར་གྱུར། ལས་བུམ་ལ་དམིགས་ཏེ། ལས་ཀྱི་བུམ་པར་བདུད་
རྩིའི་སྟེང་དུ། ཟླ་བའི་དཀྱིལ་འཁོར་དྲི་མ་མེད་པའི་ཁར། ས་བོན་ཧཱུཾ་ཡིག་མཐིང་ཀ་འོད་ལྔ་འབར་བའི་མཐར། ཧཱུཾ་བཞི་པའི་སྔགས་ཕྲེང་མཐིང་གསལ་འགྲེངས་ཐབས་གཡས་བསྐོར་དུ་རང་སྒྲ་
ལྷང་ལྷང་སྒྲོག་བཞིན་པ་བཀོད་པ། དེ་ལས་འོད་ཟེར་སྔོན་པོ་འཕྲོས་པས། ཕྱོགས་བཅུའི་རྒྱལ་བ་སྲས་བཅས་ཀྱི་བྱིན་ནུས་བསྡུས་ཏེ་སྔགས་ཕྲེང་ལ་ཐིམ་པས། དེ་ལས་བྱིན་རླབས་ཡེ་ཤེས་ཀྱི་
བདུད་རྩིའི་རྒྱུན་བབ་པས་བུམ་པའི་ཆུ་དང་རོ་གཅིག་ཏུ་འདྲེས་པས། ཉེས་ཚོགས་སྦྱོང་ཞིང་དག་པ་སྤེལ་བ་སོགས་ལས་ཀུན་བྱེད་པའི་སངས་རྒྱས་ཐམས་ཅད་ཀྱི་བྱིན་རླབས་རྡོ་རྗེ་བདུད་རྩིའི་ཆུ་ནུས་
པ་ཕུན་སུམ་ཚོགས་པར་བསམས་ལ། ཧཱུཾ་བཞི་པའི་སྔགས་ཅི་ནུས་བཟླས་མཐར། སྔགས་ཕྲེང་ཟླ་བར་བཅས་པའང་འོད་དུ་ཞུ་ནས་བུམ་པའི་ཆུ་དང་གཉིས་སུ་མེད་པར་གྱུར། དེ་ནས་དབང་ལེན་པ་ལ། བསྐྱེད་རིམ་
ལ་ཅུང་ཟད་གོམས་པ་དང་། མོས་པ་བརྟན་པོ་ཡོད་པའི་རྣལ་འབྱོར་པ་ཀུན་སྤངས་ཀྱིས་དབང་རྫས་དངོས་བཤམ་མེད་པར་བདག་འཇུག་དམིགས་པ་ཁོ་ནས་ལེན་པའམ། དེ་མིན་རྫས་སོ་སོ་དམིགས་རྟེན་དུ་བྱ་སྟེ་མོས་པ་མ་ཡེངས་པ་དགོས་ཀྱི། རྫས་

དམིགས་གང་ཡང་མེད་པས་དོན་མི་འགྲུབ་པའི་ཚུལ་ཤེས་པས། དབང་ལེན་དེས་བདག་བསྐྱེད་གཙོ་བོའི་ཐུགས་ཀ་ནས་བདག་ཐ་མལ་གྱི་རྣམ་པར་ཐོན་ཏེ་གནས་པར། བླ་མ་དང་དཀྱིལ་འཁོར་གཙོ་བོ་དབྱེར
མེད་པའི་ཐུགས་ཀ་ནས་ལས་ཀྱི་རྡོ་རྗེ་འཆང་སྤྲོས་པས་དབང་གི་བྱ་བ་རྣམས་དངོས་སུ་མཛད་དེ་བསྐར་བར་མོས་པས། ཇི་ལྟར་བལྟམས་པས་ཁྲུས་བྱ། རི་རབ་གླིང་བཞིས༴ མཎྜལ་ཕུལ་ཏེ་དཀྱིལ་འཁོར་དུ་
འཇུག་པ་ནས་བརྩམས་ལྷན་ཐབས་ལྟར་མཐར་ཆགས་སུ། །གཏང་རག་གི་མཎྜལ་ཕུལ་བའི་བར་གྲུབ་པར་བྱ། དེ་ནས་མདུན་གྱི་བླ་མའི་དཀྱིལ་འཁོར་ལ་དམིགས་ཏེ་ཕར་ཐིམ་འགྲོ་བ་ལྟ་བུ། ཚུལ་འབྲལ་མི་ཕོད་པ་ལྟ་བུའི་མོས་གུས་ཀྱི་གདུང་ཤུགས་
དྲག་པོས། རྗེ་དམིགས་མེད་ཐུགས་རྗེས་གང་གདུལ་སྐུར་སྟོན་པ། །འགྲོ་བ་མ་ལུས་སྨིན་པར་མཛད་པ་ཡི། །བླ་མ་ཐུགས་རྗེ་སྤྲུལ་པའི་སྐུ་ལ་སྐྱབས་སུ་མཆི། །རྗེ་ཐུགས་རྗེ་སྤྲུལ་པའི་སྐུ་ལ་
སྐྱབས་སུ་མཆི། །མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་ཐུགས་རྗེ་སྤྲུལ་པའི་སྐུ་ལ་སྐྱབས་སུ་མཆི། རྗེ་ཐུགས་རྗེ་སྤྲུལ་པའི་སྐུ་ལ་སྐྱབས་སུ་མཆི། སེམས་ཅན་རེ་རེའི་
མདུན་དུ་སྤྲུལ་པ་རེ་རེ་སྣངནུས་པར་བྱིན་གྱིས་བརླབ་ཏུ་གསོལ། དེ་སྣང་མ་ཐག་ཏུ་སེམས་ཅན་ཐམས་ཅད་མངོན་པར་རྫོགས་པར་འཚང་རྒྱ་བར་བྱིན་གྱིས་བརླབ་ཏུ་གསོལ། མ་ནམ་མཁའ་དང་༔

༄༅། །མཉམ་པའི༴ །བླ་མ་ཐུགས་རྗེ་སྤྲུལ་པའི༴ །རྗེ་ཐུགས་རྗེ་སྤྲུལ་པའི་སྐུ་ལ༴ །ཞེས་འདོད་པའི་དངོས་གྲུབ་ཞུས་ནས་མདུན་བསྐྱེད་ཀྱི་དཀྱིལ་འཁོར་བདག་ཉིད་ལ་
ཐིམ་པས་བདག་དང་གཉིས་སུ་མེད་པར་བསམས་ནས་གསལ་སྣང་མ་བྱུང་བར་དུ་ཡང་ཡང་བསྒོམ། དེ་ལ་སུན་ན་བཟླས་པ་བྱ་བ་ནི། བདག་ཉིད་གཙོ་བོའི་ཐུགས་ཀར་ཉི་མའི་དཀྱིལ་འཁོར་གྱི་སྟེང་དུ་ཧཱུྃ་ཡིག་མཐིང་ཀ་
ཡེ་ཤེས་ལྔའི་བདག་ཉིད་ཅན། འོད་ཟེར་རབ་ཏུ་འབར་ཞིང་། བཛྲ་གུ་རུའི་སྔགས་ཀྱི་རང་སྒྲ་འགག་མེད་དུ་འཆར་བར་བསམ་པའམ། ཡང་ཧཱུཾ་ཡིག་དེའི་མཐར་མདུན་ནས་འགོ་བརྩམས་ཏེ་ཨོཾ་བཛྲ་གུ་
བརྒྱད་
ངུ་ཌཱ་ཀི་ནཱི་སིདྡྷི་ཧཱུྃ་ཞེས་པའི་སྔགས་ཕྲེང་མཐིང་ཀ་ཟླུམ་སྐོར་ཞལ་ནང་བསྟན་གཡོན་དུ་བཀོད་པ་འོད་ཟེར་དང་བཅས་གཡས་སུ་འཁོར་ཞིང་རང་སྒྲ་སྒྲོགས་པར་བསམ་པ་དང༌། སྐབས་རེར་སྤྲོ་བསྡུའི་དམིགས་
པར༑ ཐུགས་སྲོག་ས་བོན་སྔགས་ཕྲེང་དང་བཅས་པ་ལས་འོད་ཟེར་སྣ་ལྔ་འཕྲོས། ཞིང་རབ་འབྱམས་ན་རྒྱལ་བ་སྲས་བཅས་བླ་མ་རྡོ་རྗེ་འཆང་གི་དཀྱིལ་འཁོར་དུ་བཞུགས་པ་ལ་ཕྱི་ནང་གསང་བ་དེ་
དམིགས་
རིམ་ཁོ་ན་ཉིད་ཀྱི་མཆོད་པས་ཐུགས་རྒྱུད་ཟག་པ་མེད་པའི་བདེ་བས་མཉེས་པར་བྱས། དེ་རྣམས་ཀྱི་རྡོ་རྗེ་བཞིའི་བྱིན་རླབས་ཐམས་ཅད་འོད་ཟེར་སྣ་ལྔའི་རྣམ་པར་སྤྱན་དྲངས་ཏེ་བདག་ལ་ཐིམ་པས་བླ་མ་སྐུ་595

བཞིའི་གོ་འཕང་བདེ་བླག་ཏུ་ཐོབ་པར་བསམ། ཡང་འོད་ཟེར་སྔར་ལྟར་འཕྲོས། མ་དག་པའི་ཞིང་གི་སྣོད་བཅུད་ཀྱི་ཉེས་ཚོགས་སྡུག་བསྔལ་སྡིག་སྒྲིབ་བག་ཆགས་དངོས་པོར་འཛིན་པ་དང་བཅས་པ་
རང་བཞིན་གྱི་དབྱིངས་སུ་སྦྱངས། སྣོད་བཅུད་ཐམས་ཅད་བླ་མ་རིགས་དྲུག་པའི་དཀྱིལ་འཁོར་རྟེན་བརྟེན་པར་བཅས་པའི་རྣམ་པ། སངས་རྒྱས་ཐམས་ཅད་ཀྱི་སྐུ་གསུང་ཐུགས་ཡེ་ཤེས་རྡོ་རྗེ་དང་
རྣམ་དབྱེར་མེད་པར་གྱུར་པ། འོད་ཟེར་དང་ལྷན་ཅིག་ཚུར་འདུས་ཏེ་རང་ལ་ཐིམ་པར་བསམ་པ་དང་། བདག་གིས་བཟླས་པའི་སྔགས་ཀྱི་སྒྲ་དང་ལྷན་ཅིག་བྲག་ཅ་ལྟར་བདག་བསྐྱེད་གཙོ་བོར་རྟེན་བརྟེན་
པར་བཅས་པ་ཐམས་ཅད་དང་བརྟན་གཡོ་སྣང་སྲིད་སྣོད་བཅུད་ཀུན། རང་སྣང་རྩ་གསུམ་ཞི་ཁྲོའི་དཀྱིལ་འཁོར་གྱི་ལྷ་ཚོགས་ཐམས་ཅད་པར་ཤར་བ་ཡང་སྔགས་སྒྲ་དིར་གྱིས་རང་གི་བཟླ་གྲོགས་
མཛད་ཅིང་། བདག་གི་བྱང་ཆུབ་སྒྲུབ་པའི་བར་ཆད་སེལ་བ་དང་། མཆོག་ཐུན་མོང་གི་དངོས་གྲུབ་ལ་དབང་འབྱོར་བར་བྱིན་གྱིས་བརླབས་པར་མོས་ལ། ཨོཾ་བཛྲ་གུ་རུ་ཌཱ་ཀི་ནཱི་སིདྡྷི་ཧཱུཾ། ཞེས་ངག་
བཟླས་སྐྱོན་ཐམས་ཅད་དང་བྲལ་བར་བྱ། འཁོར་སྔགས་བཟླ་བར་འདོད་ན། མདུན་གྱི་རྣམ་པར་སྣང་མཛད་སོགས་རིགས་ལྔ་སོ་སོའི་ཐུགས་ཀར་ཉི་མ་ལ་ༀ་ཧཱུྃ་ཧཱུྃ་ཧྲཱིཿ ཨཱཿ ཞེས་པའི་ས་བོན་འོད་ཟེར་དང་བཅས་པ་རང་

༄༅། །མདོག་གསལ་བ་ལས་སོ་སོའི་རང་སྒྲ་སི་ལི་ལི་སྒྲོགས་པ། དེ་ལས་འོད་ཟེར་འཕྲོས་པས་འགྲོ་བ་དྲུག་གི་སེམས་ཅན་མ་ལུས་པར་ཕོག་མ་རིག་དུག་ལྔ་བག་ཆགས་
ལས་སྒྲིབ་བཅས་སྦྱང་། རྒྱལ་བ་རིགས་ལྔའི་གོ་འཕང་ལ་བཀོད་པ་དང་། ཕྱོགས་དུས་ཀྱི་རྒྱལ་བ་རིགས་ལྔ་སྲས་བཅས་ཀྱང་མཆོད་ཅིང་མཉེས་ཏེ་སོ་སོའི་རིགས་ཀྱི་བྱིན་རླབས་དང་དངོས་གྲུབ་མ་
ཨོྃལུས་པ་བསྡུས་ཏེ་ཐིམ་པས་འབྲས་ཆོས་ཉེར་ལྔ་མངོན་དུ་གྱུར། གཞན་དོན་རྒྱ་མཚོ་སྤྱོད་པའི་མཐུ་ལྡན་དུ་བསམས་ནས། ཨོཾ་ཧཱུཾ་ཏྲཾ་ཧྲཱིཿ ཨཱཿ སྦྲེལ་མར་ཅུང་ཟད་རེ་བཟླ། འདིའི་ཉམས་ལེན་ཟླ་བཞིར་བཅད་པའི་བསྐྱེད་
རིམ་ཟླ་གཅིག་མར་གཙོ་བཟླས་ཁོ་ནས་ཀྱང་འཐུས་ཀྱི་འཁོར་སྔགས་དམིགས་བསལ་མི་དགོས་མོད། གལ་ཏེ་སྤྲོ་ནའང་འདི་ཙམ་གྱིས་འཐུས། ཡང་བཟླས་ཚད་གཙོ་བོར་བྱེད་པས། དཀྱིལ་འཁོར་གཞན་དང་རིགས་མཚུངས། གཙོ་འཁོར་གྲངས་
བསྙེན་རྒྱས་པར་འདོད་ན་འཇམ་དཔལ་དཔའ་བོའི་ཟིན་རིས་ལྟར་ཉམས་སུ་བླང་ངོ་། །མཐར་སྣོད་བཅུད་ལྷའི་དཀྱིལ་འཁོར་མེ་ལོང་ལ་ཧས་བཏབ་པ་ལྟར་བདག་གིས་བསྒོམས་པའི་ཆོས་འབྱུང་ནས་གཞལ་ཡས་ཁང་བར་
རིམ་བཞིན་བསྡུས། གཞལ་ཡས་ཁང་པདྨར་བཅས་པ་འཁོར་ལོས་སྒྱུར་བ་དྲུག་ལ་ཐིམ། དེའང་དོན་གྲུབ་ནས་སྣང་མཐའ་སོགས་གཡོན་བསྐོར་ཚུལ་གྱིས་བསྡུས་ཏེ། རྣམ་པར་སྣང་མཛད་

བདག་ཉིད་གཙོ་བོ་ཡབ་ཡུམ་ལ་ཐིམ་པར་བསམས་ལ་དེ་འབའ་ཞིག་གི་ང་རྒྱལ་འཛིན་ནོ། །གསུམ་པ་སོ་སོ་རང་རིག་གིས་དག་པ་ནི། ཕྲ་ཐིག་གི་རྣལ་འབྱོར་ཏེ་དེ་ལ་གཉིས་ལས། དང་པོ་ནི། རང་ཉིད་རྡོ་རྗེ་འཆང་ཡབ་ཡུམ་ཏུ་
གསལ་བའི་སྙིང་ཁར། བླ་མ་རྡོ་རྗེ་སེམས་དཔའ་སྟོན་ཀའི་ཟླ་བ་ལྟར་དཀར་ཞིང་འོད་ཟེར་གྱི་ཕྲེང་བ་དུ་མ་འཕྲོ་བ་རྡོར་དྲིལ་འཛིན་པའི་ཕྱག་གིས་རྡོ་རྗེ་ཕག་མོ་དམར་མོ་ལ་འཁྱུད་པ། སྟག་ཤམ་ཅན་
རལ་པའི་ཐོར་ཅོག་གི་རྩེར་ནོར་བུ། མདུན་དུ་སྣ་ཚོགས་རྡོ་རྗེ། ཟུར་ཕུད་ཟླ་ཚེས། རྣ་ལྟག་ཏུ་དར་དཔྱངས། ཐོད་སྐམ་ལྔའི་དབུ་རྒྱན། ཐོད་རློན་ལྔ་བཅུའི་དོ་ཤལ། རུས་པའི་འཁོར་ལོའི་རྣ་
ཆ༑ མགུལ་ཆུ། ཕྱག་ཞབས་ཀྱི་གདུ་བུ། སྐ་རགས། ཐལ་ཆེན་གྱི་ཚོམ་བུ་སྟེ་ཕྱག་རྒྱ་དྲུག །ཡུམ་ལ་ཐལ་ཆེན་སྤངས་པའི་ཕྱག་རྒྱ་ལྔ་དང༌། དབུ་རྒྱན། དོ་ཤལ། ཐོད་སྐམ། ཡབ་
ཀྱི་ཞབས་གཡས་བརྐྱང་ཞིང་གཡོན་འགྱིང་བ་དང་བཅས་ཅུང་ཟད་བསྐུམས་པས་བདུད་བཞི་བརྫིས་པའི་སྐུ་ལ་ཡུམ་གྲི་ཐོད་འཛིན་པའི་ཕྱག་གིས་འཁྱུད་ཅིང་ཞབས་ཀྱིས་འཁྲིལ་བ། དེའི་ཐུགས་ཀར་
པདྨ་དཀར་པོ་འདབ་བཞིའི་ཟེའུ་འབྲུར་རྡོ་རྗེ་ནས་འབྲས་ཙམ་སྦུབ་སྟོང་གི་ལྟེ་བའི་ནང་དུ་ཆོས་འབྱུང་འབྱུང་བ་རིམ་བརྩེགས་རི་རབ་པདྨ་རྭ་གུར་དང་བཅས་པའི་སྣ་ཚོགས་རྡོ་རྗེའི་གཞིར་ཡེ་ཤེས་ལྔའི་༔

༄༅། །རང་བཞིན་གྱི་གཞལ་ཡས་ཁང་གྲུ་བཞི་སྒོ་བཞི། རྟ་བབས་བཞི་དང་ལྡན་པ། འདོད་སྣམ། ཕ་གུ། དྲྭ་བ། དྲྭ་ཕྱེད། ཤར་བུ། བྱ་འདབ། པུ་
ཤུ༑ དབུས་འཕྱུར་བུ། རིན་པོ་ཆེའི་ཏོག་གིས་བརྒྱན་པ། པདྨ་ལ་གནས་པའི་ཆོས་ཀྱི་འཁོར་ལོ། རི་དྭགས་གདུགས་ལ་སོགས་པའི་སྤྲས་པའི་ནང་། སྣ་ཚོགས་པདྨ་འདབ་མ་ལྔ་པའི་ལྟེ་བ་
ལ༑ སེངྒེ་ཆེན་པོ་བརྒྱད་ཀྱིས་བཏེག་པའི་རིན་པོ་ཆེའི་ཁྲི། པདྨ་ཟླ་ཉི་བརྩེགས་པའི་གདན་ལ། བླ་མ་རྡོ་རྗེ་འཆང་རིགས་ཐམས་ཅད་ཀྱི་བདག་པོ་བལྟ་བས་ཆོག་མི་ཤེས་པར་མཛེས་པ་མཚན་
དཔེས་སྤྲས་པའི་སྐུ་ཨིནྡྲ་ནཱི་ལ་བཅགས་པའི་འཕྲོ་ལྟར་སྔོ་བ། ཤིན་ཏུ་ཞི་ཞིང་འཛུམ་པ། རལ་པའི་ཟུར་ཕུད་ལ་སྣ་ཚོགས་རྡོ་རྗེ་དང་ཟླ་བ་ཕྱེད་པ་འཛིན་པ། རིན་པོ་ཆེའི་ཅོད་པན་ལ་སོགས་པའི་
རྒྱན་དང༌། ཕྱག་རྒྱ་དྲུག་གིས་བརྒྱན་པ། དར་གྱི་སྟོད་གཡོགས་དང་ཤམ་ཐབས་ཅན། རྡོ་རྗེ་སྙེམས་མ་དམར་མོ་མཛེས་སྡུག་གིས་ཕུལ་དུ་བྱོན་པ་བཅུ་དྲུག་པའི་ལང་ཚོ་ཅན་ཕྱོགས་ཀྱི་གོས་མ་
ཕྱག་རྒྱ་ལྔས་བརྒྱན་ཅིང་གྲི་ཐོད་འཛིན་པ་ལ་རྡོ་རྗེ་དང་དྲིལ་བུ་བསྣམས་པའི་ཕྱག་གིས་འཁྱུད་དེ་རྡོ་རྗེ་སྐྱིལ་མོ་ཀྲུང་གིས་འོད་ཀྱི་ཕྲེང་བ་འཁྲིགས་པའི་དབུས་ན་བཞུགས་པ། མདུན་གྱི་འདབ་མ་ནས་599

གཡས་སྐོར་དུ། གྱད་དང༌། གླང་པོ་ཆེ་དང༌། རྟ་དང༌། རྨ་བྱ་དང༌། ཤང་ཤང་གིས་བཏེག་པའི་རིན་པོ་ཆེའི་ཁྲི་པད་ཉིའི་གདན་ལ་རྣམ་པར་སྣང་མཛད་ཡབ་ཡུམ་དཀར་པོ། མི་བསྐྱོད་པ་
ཡབ་ཡུམ་སྔོན་པོ། རིན་འབྱུང་ཡབ་ཡུམ་སེར་པོ། འོད་དཔག་མེད་ཡབ་ཡུམ་དམར་པོ། དོན་གྲུབ་ཡབ་ཡུམ་ལྗང་ཁུ་ཡབ་རྣམས་རྡོ་རྗེ་དང་དྲིལ་བུ་འཛིན་པས་ཡུམ་གྲི་ཐོད་འཛིན་པ་ལ་འཁྱུད་པ་
འཁོར་ལོས་སྒྱུར་བ་བཞིན་དུ་རྒྱན་ཐམས་ཅད་ཀྱིས་བརྒྱན་ནས་གཙོ་བོ་ལ་འདུད་པའི་ཚུལ་གྱིས་རྡོ་རྗེ་སྐྱིལ་མོ་ཀྲུང་གིས་བཞུགས་པ་མིག་འབྲས་ནང་གི་གཟུགས་ལྟར་ཕྲ་ཞིང་དྭངས་ལ་གསལ་རྫོགས་སུ་
མོས་ལ་རང་བཞིན་གྱི་རླུང་འགྲོ་འོང་གནས་པ་ལ་སྦྱར་ཏེ། རླུང་སྣ་སྒོ་ནས་ཕྱིར་འགྲོ་བའི་དུས་རྡོ་རྗེའི་ལྟེ་བའི་དཀྱིལ་འཁོར་གྱི་ལྷ་ལས་འོད་ཟེར་དཔག་མེད་འཕྲོས་པའི་སྣ་རེ་རེར་ཡང་སངས་རྒྱས་ཀྱི་སྐུ་སྣ་ཚོགས་
སུ་སྣང་བ་སྤྲོས་ནམ་མཁས་ཁྱབ་པའི་འཇིག་རྟེན་མ་ལུས་ཁེངས། སྐུ་གསུང་ཐུགས་ཀྱི་རོལ་པས་འགྲོ་བའི་དོན་མཛད་དེ་སེམས་ཅན་ཐམས་ཅད་རྡོ་རྗེ་སེམས་དཔའི་གོ་འཕང་ལ་བཀོད། རླུང་ནང་དུ་
འོང་དུས། འོད་ཟེར་ལྷ་དང་བཅས་པ་དེ་དང་ལྷན་ཅིག་སྣོད་བཅུད་ལྷའི་འཁོར་ལོར་སྦྱངས་པ་རྣམས་དང་བཅས་སྣ་སྒོ་ནས་ཞུགས། སྙིང་གའི་དཀྱིལ་འཁོར་ལྷ་དང་བཅས་པར་ཐིམ། རླུང་ནང་དུ་

༄༅། །གནས་པའི་ཚེ། དཀྱིལ་འཁོར་གྱི་འཁོར་ལོ་དང་གཉིས་མེད་མཉམ་པ་ཆེན་པོར་བཞུགས་པར་བསམས་ལ་སེམས་ཤིན་ཏུ་བརྟན་པར་བཟུང༌། ཡང་རླུང་ཕྱིར་འགྲོ་བ་ན་འོད་དང་དཀྱིལ་
འཁོར་སྤྲོ་བ་སོགས་སྔར་བཞིན་ཏེ་དེ་ལྟར་མ་ཡེངས་པས་ཞག་བདུན་དུ་བསླབ་ན། ལུས་འདར་བ་དང༌། བསྐྱོད་པ་དང༌། གཡོ་བ་དང༌། འབེབས་པ་དང༌། འཕར་བ་རང་མངོན་སུམ་དུ་མཐོང་བར་འགྱུར་རོ། །གཉིས་པ་ཐིག་ལེའི་རྣལ་འབྱོར་
བདག་གི་སྙིང་གར་བསྒོམ་པའི་བླ་མ་རྡོ་རྗེ་སེམས་དཔའ་དཔལ་ཧེ་རུ་ཀ་ཤིན་ཏུ་ཕྲ་བའི་གཟུགས་ཅན་གསལ་བའི་སྤྱི་བོའི་ནང་དབུས་ཟླ་བའི་དཀྱིལ་འཁོར་ཉ་གང་བའི་སྟེང་དུ་མི་ཤིགས་པའི་ཐིག་
ལེ་ཟར་མའི་མེ་ཏོག་ལྟར་སྔོ་ལ་དྭངས་པ། དེ་ལས་བྱང་སེམས་བདུད་རྩི་བའི་འོ་མའི་རྒྱུན་ལྟར་ཆད་མེད་ནུར་གྱིས་བབ་པ་རྡོར་སེམས་ཡབ་ཡུམ་སྦྱོར་མཚམས་ནས་བྱུང་། རང་གི་ལྟེ་བར་རླུང་
དཀྱིལ་ཟླ་གམ་སྔོན་པོའི་སྟེང་། མེ་དཀྱིལ་དམར་པོ་གྲུ་གསུམ་སེན་མོ་ཙམ་པ་བརྩེགས་པའི་སྟེང་དུ། པདྨ་དཀར་པོ་ལ་གནས་པའི་ཐོད་པ་བདུད་རྩིས་གང་བ། དེའི་སྟེང་དུ། ཨ་ཨཱ་ཨི་ཨཱི་
ཨུ་ཨཱུ་རྀ་རཱྀ་ལྀ་ལཱྀ་ཨེ་ཨཻ་ཨོ་ཨཽ་ཨཾ་ཨཿ དབྱངས་བཅུ་དྲུག་ཡིག་འབྲུ་དཀར་པོ་ཁ་ཕྱིར་བསྟན་པ་དང༌། ཀ་ཁ་ག་གྷ་ང༌། ཙ་ཚ་ཛ་ཛྷ་ཉ། ཊ་ཋ་ཌ་ཌྷ་ཎ། ཏ་ཐ་ད་དྷ་

ན༑ པ་ཕ་བ་བྷ་མ། ཡ་ར་ལ་ཝ། ཤ་ཥ་ས་ཧཀྵ ཡ་ར་ལ་ཝ་ཌ་ཌྷ། གསལ་བྱེད་བཞི་བཅུ་ཡིག་འབྲུ་དམར་པོ་ཁ་ནང་བསྟན་བཅས་སྤེལ་མར་འཁོད་པ་འོད་དུ་ཞུ་བ་ལས་ཟླ་བའི་དཀྱིལ་
འཁོར་ཉ་གང་བ། ཧཱུཾ་དངུལ་ཆུ་ལྟ་བུས་མཚན་པ་ཟླ་བ་ཧཱུྃ་བཅས་ཞུ་ནས་ཐོད་པའི་བདུད་རྩིར་འདྲེས་པས་བདེ་བ་ཆེན་པོའི་རང་བཞིན་དུ་བྱིན་བརླབས་པ་ལས་རྡོར་སེམས་སྦྱོར་མཚམས་ནས་བབ་པའི་
བདུད་རྩི་དེའང་འདྲེས། འོག་གི་རླུང་གཡོས། མེ་སྦར། དེས་ཐོད་པའི་བདུད་རྩི་ཁོལ་ཞིང་རབ་ཏུ་ལུད་པས། ལྟེ་བ་ནས་བརྩམས་ལུས་ནང་ཐམས་ཅད་བྱང་ཆུབ་སེམས་ཀྱི་བདུད་རྩིས་གང་
ཞིང་ཁྱབ། རྩ་རླུང་ཐིག་གསུམ་དྭངས་མར་སྨིན་ཏེ་ཟག་པ་མེད་པའི་བདེ་བས་ཚིམ་པར་བསམས་ལ། ཡང་ནས་ཡང་དུ་དམིགས་པ་ཁོ་ན་སྐྱོང་བའམ། རླུང་གི་ཉམས་ལེན་དང་སྦྲེལ་མོས་པས། བུམ་ཅན་རླུང།ཁུགས་ལྔའམ་
དྲུག་རེ་ལ་དམིགས་རྐང་རེ་ཚང་བ་བྱས་ཏེ་ཡང་ཡང་བསྒོམ་མོ། ཐུན་མཐར། དེ་ལྟར་ལུས་བྱང་སེམས་ཀྱིས་ཁེངས་པའི་བདེ་བས་ཁྱབ་པའི་རང་ངོར་མཉམ་པར་བཞག་པས་ལྷ་སོགས་དམིགས་པའི་ཆ་ཐམས་ཅད་
རང་བཞིན་གྱིས་སྟོང་པའི་དབྱིངས་སུ་ཡལ་བ་ལས། ཐུན་མཚམས་ཀྱི་ཧེ་རུ་ཀ་རྡོ་རྗེ་འཆང་ཡབ་ཡུམ་གྱི་སྐུར་གྱུར། ཞེས་མོས་ནས། སྐབས་འདིར་ཐུན་རེ་རེ་བཞིན་ནམ། ཉིན་རེ་གཏོར་མ་རེ་ངེས་པར་འབུལ་

།དགོས་པས། སྔར་ལས་བུམ་བསྒྲུབས་མེད་ན། སྣོད་གང་ཡང་རུང་བར་བསང་ཆུ་བསྒྲུབ་སྟེ། བསང་ཆུའི་སྟེང་དུ་ཧཱུཾ་བཞིའི་སྔགས་ཕྲེང་མཐིང་ཀ་གཡས་བསྐོར་དུ་འཁོད་པ་རང་སྒྲ་༄༅།
སྒྲོགས་ཤིང་འོད་ཟེར་སྔོན་པོ་འཕྲོ་བས་རྒྱལ་བ་ཀུན་གྱི་མཐུ་བྱིན་བསྡུས་ཏེ་དེ་ཉིད་ལ་ཐིམ་པར་མོས་ལ་ཧཱུྃ་བཞིའི་སྔགས་ཉེར་ཅིག་ཙམ་བཟླས་མཐར། སྔགས་འོད་དུ་ཞུ་ནས་བསང་ཆུར་ཐིམ་པས་ཉེས་ཚོགས་
སྦྱོང་བའི་རྡོ་རྗེའི་ཆུར་གྱུར་པར་བསམས་ལ་འཐོར། ནང་མཆོད་བདུད་རྩིའང༌། ཨོཾ་ཨཱཿ ཧཱུྃ་ཧྲཱིཿ ཡིག་འབྲུ་དཀར་དམར་མཐིང་ལྗང་བཞི་བརྩེགས་མར་གནས་པའི་འོད་ཀྱིས་རྒྱལ་བ་རྣམས་ཀྱི་སྐུ་གསུང་
ཐུགས་ཡེ་ཤེས་ཀྱི་བྱིན་རླབས་འོད་ཟེར་དང་བདུད་རྩིའི་རྣམ་པར་དྲངས་པ་དང་ལྷན་ཅིག་ཡི་གེ་བཞི་རེ་རེ་བཞིན་ཞུ་ནས་ཐིམ་པས་སྦྱང་རྟོགས་སྦར་ཡེ་ཤེས་ཀྱི་བདུད་རྩིར་གྱུར་པར་མོས་ལ། ཨོཾ་ཨཱཿ ཧཱུྃ་
ཧྲཱིཿ ལན་གསུམ་གྱིས་བརླབས་ནས། གཏོར་མ་ལ་བསང་ཆུས་སྦྲན་ནས་བསངས། བདུད་རྩིས་བྲན་ནས། ཨོཾ་མ་དག་པ་སྦྱང་། ཨཱཿ ས་རྟོགས་པ་སྟེ་མང་པོར་སྤེལ། ཧཱུྃ་གིས་སྦར་ཏེ་ཁ་དོག་དྲི་རོ་ནུས་པ་ཕུན་
ཚོགས་སུ་བྱས། ཧྲཱིཿ ཟག་མེད་བདུད་རྩིའི་རྒྱ་མཚོར་གྱུར། ཨོཾ་ཨཱཿ ཧཱུྃ་ཧྲཱིཿ ལན་གསུམ་གྱིས་བྱིན་བརླབས། རང་གི་སྙིང་གའི་འོད་ཀྱིས་བརྟན་གཡོའི་ཚོགས་ཐམས་ཅད་བླ་མའི་རྡོ་རྗེ་གསུམ་དུ་སྣང་བར་

བྱས་ཏེ་ལྗགས་རྡོ་རྗེ་སྦུ་གུ་ཅན་གྱིས་གསོལ་བས་མཉེས་པར་གྱུར། ཨོྃ་བཛྲ་གུ་རུ་ཌཱ་ཀི་ནི་ཨི་དམ་བ་ལིངྐ་ཁ་ཁ་ཁཱ་ཧི་ཁཱ་ཧི་། ལན་བདུན་ནམ་ལྔ་གང་འོས་བརྗོད། དྲིན་ཅན་རྩ་བ་དང་བརྒྱུད་པར་བཅས་
པའི་དཔལ་ལྡན་བླ་མ་དམ་པ་རྣམས་དང་ཡི་དམ་དཀྱིལ་འཁོར་གྱི་ལྷ་ཚོགས་དཀོན་མཆོག་རིན་པོ་ཆེ་རྣམ་པ་གསུམ་དུས་གསུམ་གྱི་རྒྱལ་བ་སྲས་དང་སློབ་མར་བཅས་པ་རྣམས་ལ་འབུལ་ལོ། བདག་
སོགས་སེམས་ཅན་ཐམས་ཅད་ལ་ཕྱག་རྒྱ་ཆེན་པོ་མཆོག་གི་དངོས་གྲུབ་ཐོབ་པར་བྱིན་གྱིས་བརླབ་ཏུ་གསོལ། ཞེས་འདོད་དོན་གསོལ་ལོ། །དེ་ནས་དགེ་རྩ་རྣམས། ཇི་ལྟར་དེ་བཞིན་གཤེགས་པ་དགྲ་བཅོམ་
པ་ཡང་དག་པར་རྫོགས་པའི་སངས་རྒྱས་ཀྱི་ཡེ་ཤེས་དང་སངས་རྒྱས་ཀྱི་སྤྱན་གྱིས་མཁྱེན་ཅིང་གཟིགས་པའི་དགེ་བའི་རྩ་བ་གང་གི་རིགས་གང་ཡིན་པ་དང༌། སྡེ་གང་ཡིན་པ་དང་། མཚན་
ཉིད་གང་ཡིན་པ་དང་། ཆོས་གང་ཡིན་པས་ཡང་དག་པར་གནས་པ་དེ་ལ་དེ་དག་གི་ཇི་ལྟར་མཁྱེན་པ་དེ་ལྟར་བདག་གིས་ཀྱང་ཡི་རང་། དེ་དག་གི་དགེ་བའི་རྩ་བ་བླ་ན་མེད་པ་ཡང་དག་པར་རྫོགས
པའི་བྱང་ཆུབ་ཏུ་བསྔོས་པ་ལྟར་བདག་གིས་ཀྱང་ཡོངས་སུ་བསྔོ་བར་བགྱིའོ། །ཞེས་དང་། དགེ་བ་འདི་ཡིས་མྱུར་དུ་བདག །དཔལ་ལྡན་བླ་མ༴ སོགས་ཀྱིས་དགེ་བ་བསྔོ། གཞན་ཡང་འདོད་གསོལ་སྨོན

༄༅། །ལམ་གང་འོས་བྱ་བ་དེ་ལྟ་བུ་ཐུན་བཞི་རེ་དང༌། དབང་ཆས་དངོས་བཤམ་བྱེད་ན་ཐུན་དང་པོ་ཁོ་ནར་བུམ་པ་སྒྲུབ་པ་བྱ། ཐུན་བཞི་ཀར་ཆོ་ག་རྒྱས་པ་འདི་བཞིན་མ་ལྕོགས་ན། ཐུན་རྗེས་མ་གསུམ་ལ་བདག་བསྐྱེད་
3。 འདྲ༑ མདུན་བསྐྱེད་ཀྱི་ཕྱག་འཚལ། སངས་རྒྱས་ཐམས་ཅད་འདུས་པའི་སྐུ། སོགས་གློ ཀ་གཅིག་གིས་ཕྱག་འཚལ་ནས། ཨཾ་གུ་རུ་སརྦ་ཏ་ཐཱ་ག་ཏ་མཎྜ་ལ་ས་པ་རི་ཝཱ་ར་པུཥྤ་ནས་ཤཔྟ་པྲ་ཏཱིཙྪ་ཧཱུྃ་སྭཱ་ཧཱ། བར་
གྱིས་ཉེར་སྤྱོད་ལྔ་ཕྱི་མཆོད། ཨོཾ་གུ་རུ་མཎྜ་ལ་དེ་ཝ་ཏ་བཛྲ་རཱུ་པ་ནས་སྤརྴ་པྲ་ཏཱིཙྪ་ཧཱུྃ་སྭཱ་ཧཱ། བར་གྱིས་འདོད་ཡོན་ལྔ་ནང་མཆོད། ཨོཾ་ཨཱཿ བཛྲ་ཝཱི་ནི་ཧཱུྃ་ཧཱུྃ་ཕཊ་ནས་དྷརྨ་དྷཱ་ཏུ་ཧཱུྃ་ཧཱུྃ་ཕཊ། བར་གྱིས་རིག་མ་བཅུ་
དྲུག་གིས་གསང་མཆོད་བཅས་སྔགས་ཙམ་མམ། ཡང་ན་ཧཱུཾ། ཡན་ལག་བརྒྱད་ལྡན་དྲི་མ༴ སོགས། དོན་རྟོགས་ཤོག །བར་གྱི་མཆོད་ཚིག་བཅས་གང་ཡང་རུང་བ་དང་། ཨེ་མ་ཧོ། བདེ་ཆེན་འདོད་པ
ཡིས༴ སོགས། ཕྱག་འཚལ་ལོ། ཞེས་དེ་ཁོ་ན་ཉིད་མཆོད་བཅས་བྱས་ལ། བདག་དང་མཁའ་མཉམ་འགྲོ་བ༴ སོགས། ཐོབ་པར་ཤོག །བར་གྱི་ཡན་ལག་ལྷག་མ་རྣམས་བྱ། ཧཱུཾ། སྐྱེས་མཆོག་ཁྱེད་
ཀྱིས་སྤངས༴ སོགས། ཀུན་འདུས་རྡོ་རྗེ་ལའོ། །ཞེས་པའི་བར་རིགས་ལྔའི་བསྟོད་པ་དང་། ཧཱུཾ། མགོན་པོ་ཁྱེད་ཀྱི་སྐུ་གསུང༴ སོགས་སྐུ་བཞིའི་ཕྲིན་ལས་འཆར་ཚུལ་ལ་བསྟོད་པ་ཙམ་བྱ། ༀ་་ཨཱཿ ཧཱུྃ ཧོཿ

མཚན་རྣམས་ཡོངས་རྫོགས༴ སོགས་ཀྱིས་དབང་བཞི་རྫོགས་བླངས། དེ་ལྟར་བདག་དང་འགྲོ་རྣམས་ཀྱི། སོགས། སྐུ་བཞིའི་དབང་ཕྱུག་ཐོབ་པར་ཤོག །རི་རབ་གླིང་བཞི་སོགས་མཎྜ་ལ་བསྡུས་ཙམ་ཕུལ་
རྗེས༑ རྗེ་དམིགས་མེད་ཐུགས་རྗེ༴ སོགས་གསོལ་གདབ་ནས་བཟླས་པ་མན་འདྲའོ། །དེས་ཐིག་ལེའི་རྣལ་འབྱོར་བརྟན་པས་རྩ་རླུང་གཉིས་ཐིག་ལེས་བྱིན་བརླབས་པས་ཤིན་ཏུ་སྦྱང་པའི་བདེ་བ་དང་ལྡན་ཏེ་བསམ་གཏན་ཐོབ། དེའི་
དུས་ལུས་ལྷར་དག་ངག་སྔགས་སུ་དག །ཡིད་ཏིང་ངེ་འཛིན་དུ་དག་པས། སྔགས་ཀྱི་སྐ་སྙིགས་མའི་ཁམས་ཟད་ནས་དྭངས་མ་འཇའ་ཚོན་གྱི་རྣམ་པ་འོག་མིན་པའི་རྟེན་དང་སྐལ་པ་མཉམ། དེ་ནི་སྣ་ཚོགས་གཟུགས་ཅན་འོད་གསལ་བ། དུས་
གསུམ་གྱི་དེ་བཞིན་གཤེགས་པ་རྣམས་དང་རོ་གཅིག་པའི་བླ་མའི་སྐུ་རྡོ་རྗེ་སྤྲུལ་པའི་སྐུ་འཇའ་ཚོན་ལྟ་བུ་ཐོབ་པར་འགྱུར་བ་བུམ་དབང་གི་ཉམས་ལེན་ཀུན་རྫོབ་ཀྱི་བདེན་པ་སྒྲུབ་པའི་ཐབས་སོ། །གཉིས་པ་ལུས་ཀྱི་དཀྱིལ་འཁོར་དུ་བླ་མ་ལོངས་སྤྱོད་
རྫོགས་པའི་སྐུ་བསྒྲུབ་པ་ལ། རྒྱུད་ཀྱི་རིམ་པ། སྔགས་ཀྱི་རིམ་པ། ཡེ་ཤེས་ཀྱི་རིམ་པ། གསང་བའི་རིམ་པ་བཞི་ལས། དང་པོ་ནི། ཆོ་གའི་ཁྲིགས་སྤྲོས་པ་རྒྱས་པར་ལྟར་ལྕོགས་ན། བསྟོད་པའི་མཐའ་བར་གྲུབ་ནས། རྗེ་དམིགས་
མེད་ཐུགས་རྗེས༴ སོགས། སྤྲུལ་སྐུའི་གསོལ་འདེབས་སྔོན་དུ་འགྲོ་བས། ཨོཾ་ཨཱཿ ཧཱུྃ་ཧོ། མཚན་རྣམས་ཡོངས་རྫོགས་བླ་མའི་སྐུ། ༴༴ ༴ བྱིན་གྱིས་རློབས། ཞེས་དབང་བཞི་བསྡུས་པ་རྒྱུན་དུ

༄ ༅། །དང༌། སྐབས་འགར་བདག་འཇུག་རྒྱས་པའང་ལེན། གང་ལྟར་མཐར། མདུན་བསྐྱེད་ཀྱི་དཀྱིལ་འཁོར་བདག་ཉིད་ལ་ཐིམ་པས་བདག་དང་གཉིས་སུ་མེད་པར་བསམས་ལ། བསྙེན་
དམིགས་བཅས། བདག་ཉིད་གཙོ་བོའི༴ སོགས་དམིགས་པ་རྣམས་དང་བཅས་གཙོ་བསྙེན་བརྒྱ་རེ་ཙམ་བཟླས། སྣོད་བཅུད་ལྷའི་དཀྱིལ་འཁོར༴ སོགས་ནས་ཕྲ་ཐིག་རྣལ་འབྱོར་ཡང་ཤར་སྒོམ་རེ་བྱས་མཐར། རྡོ་རྗེ་འཆང་
ཡབ་ཡུམ་གྱི་སྐུར་གྱུར་པར་སོགས་ནས། ཧེ་རུ་ཀ་ལ་སོགས་པའི་ལྷ། །རྩ་གཟུགས་མཛེས་པ་ཡང་དག་བྱུང་། །ལུས་ཀྱི་དཀྱིལ་འཁོར་ཉམས་དགའ་བ། །སྒོ་བཞི་ཇི་སྐད་གསུང་པའོ། །བདག་
གི་ལུས་འདི་ཀ་རང་བཞིན་གྱིས་རྟེན་དང་བརྟེན་པའི་ལྷའི་དཀྱིལ་འཁོར་ཆེན་པོ་ཉིད་དེ། རྐང་པ་གཉིས་བགྲད་པ་གཞུའི་དབྱིབས་རླུང༌། སུམ་མདོ་གྲུ་གསུམ་མེ། ལྟོ་བ་ཟླུམ་པོ་ཆུ། བྲང་གྲུ་
བཞི་ས། སྒལ་ཚིགས་རིའི་རྒྱལ་པོ་རི་རབ། མགོ་བོར་རི་རབ་ཀྱི་སྟོད་ཀྱི་ཆ། རྩི་བ་མ་རྭ་གུར། ལུས་འདོམ་གང་གྲུ་བཞི་མཉམ་པ་གཞལ་ཡས་ཁང་། སྐུ་གསུངཐུགས་གནད་འབྱེད་པ་སྒོ་
བཞི༑ སྣ་རྩེ་བཞི་རྟ་བབས། རྐང་བརྒྱད་ཀ་བ། ཕུང་པོ་ལྔའི་རླུང་རྩིག་པ། འདོད་ཡོན་ལྔ་སྣམ་བུ། ཁམས་ལྔ་ཕ་གུ། རྒྱུ་མ་དང་རྒྱུས་པ་དྲྭ་བ་དྲྭ་ཕྱེད། ལྕེ་ཆུང་ཤར་བུ། ཨོག་ལྐོ་བྱ་

འདབ༑ སོ་པུ་ཤུ། ཀླད་པ་དང་ཀླད་རྒྱས་དབུས་འཕྱུར་བུ་ཏོག་བཅས། མིག་སོགས་དབང་པོ་དང་རྣམ་ཤེས་དྲུག་ཆོས་ཀྱི་འཁོར་ལོ་དང་རི་དྭགས་ལ་སོགས་པའི་རྒྱན་ཏེ། རྟེན་ལུས་ཀྱི་དཀྱིལ་
འཁོར༑ དེའི་དབུས་སུ་བརྟེན་པ། རྩ་དབུ་མ་སྔོ་བསངས་རོ་མ་དམར་པོ། རྐྱང་མ་དཀར་པོ་གསུམ་གྱི་ཡས་སྣ་སྤྱི་བོ་ནས་སོ་སོར་གྱེས་ཏེ། དབུས་མ་སྨིན་མཚམས་དང་། གཞན་གཉིས་སྣ་
སྒོར་ཟུག་པ། མར་སྣ་ལྟེ་འོག་སོར་བཞིའི་མཚམས་སྦུབ་འབྲེལ་བཅད་ཁར་ཟད་པའི་སྤྱི་བོ་བདེ་ཆེན་གྱི་འཁོར་ལོ་རྩ་འདབ་སོ་གཉིས་པའི་དབུས་ཉི་ཟླ་སྒྲ་གཅན་གསུམ་སྦུབ་གཅིག་ཏུ་འདྲེས་པའི་རྩ་
ཡུམ༑ དེའི་ནང་དུ་སོན་པའི་རྩ་ཡིག་ཧཾ་འགོ་མེད་ཐིག་ལེས་བརྒྱན་པ་བྱང་སེམས་ཀྱི་ཡེ་ཤེས་དང་རོ་གཅིག་པ་བླ་མའི་སྐུ་རྡོ་རྗེ། དེའི་ཕྱིའི་རྩ་འདབ་སོ་གཉིས་ཀྱི་བར་སྐོར་བཅུ་དྲུག་ཏུ་གྱེས་པའི་མདོ་
མཚམས་སུ་དབྱངས་བཅུ་དྲུག་ཟླ་ཕྱེད་ཐིག་ལེས་མཛེས་པ་དཀར་པོ་གཡོན་བསྐོར་དུ་བཀོད་པ་དཔའ་བོ། དེ་ལ་འཁྱུད་པའི་རྩ་འདབ་སོ་གཉིས་ཐམས་ཅད་དཔའ་མོ། སྙིང་ག་ཆོས་ཀྱི་འཁོར་ལོ་རྩ་
འདབ་བརྒྱད་པའི་ལྟེ་བ་རོ་རྐྱང་ཨ་ཝ་དྷུ་ཏི་གསུམ་འདྲེས་པའི་རྩ་ཡུམ། དེའི་ནང་གི་རྩ་ཡིག་ཧཱུཾ་དངུལ་ཆུའི་མདོག་ཅན་བླ་མའི་ཐུགས་རྡོ་རྗེ། རྩ་འདབ་ཕྱི་སྐོར་ཕྱོགས་བཞིར་གཡོན་བསྐོར་

༄༅། །གྱིས། ཨ་ཨི་ཨུ་ཨེ། མཚམས་སུ་གཡས་བསྐོར་གྱིས། ཡ་ར་ལ་ཝ་བཞི་སྟེ་ཡི་གེ་བརྒྱད་བཀོད་པ་དཔའ་བོ། དེ་ལ་འཁྱུད་པའི་རྩ་འདབ་བརྒྱད་དཔའ་
མོ༑ ཐབས་ཀྱི་འཁོར་ལོ་དེ་གཉིས་དཀར་པོ་ཡིག་འབྲུ་དང་བཅས་པ་ཆུ་ཤིང་གི་མེ་ཏོག་ལྟར་ཁ་འོག་ཏུ་ཕྱོགས་པ། མགྲིན་པ་ལོངས་སྤྱོད་ཀྱི་འཁོར་ལོ་རྩ་འདབ་བཅུ་དྲུག་པའི་ལྟེ་བ་རྡུལ་མུན་སྙིང
སྟོབས་གསུམ་གཅིག་ཏུ་འདྲེས་པའི་རྩ་ཡུམ། དེའི་ནང་གི་རྩ་ཡིག་ཨཱཿ དམར་པོ་དངོས་པོ་འབྱིན་པ་དང་སྡུད་པར་བྱེད་པ་བླ་མའི་གསུང་རྡོ་རྗེ། རྩ་འདབ་ཀྱི་བར་བསྐོར་དུ་ཕྱོགས་གཡོན་བསྐོར་
གྱིས༑ ཨཱ་ཨཱི་ཨུ་ཨཻ། མཚམས་གཡས་བསྐོར་གྱིས། རྀ་རཱྀ་ལྀ་ལཱྀ་བཞི་ཀ་ཡི་གེ་བརྒྱད་དམར་པོ་དཔའ་བོ། དེ་ལ་འཁྱུད་པའི་རྩ་འདབ་མ་བཅུ་དྲུག་དཔའ་མོ། ལྟེ་བ་སྤྲལ་པའི་འཁོར་ལོ་
རྩ་འདབ་དྲུག་ཅུ་རྩ་བཞི་པ། ལྟེ་བར་ལུག་དང་སེར་སྐྱ་ཡིད་བཟང་གསུམ་གཅིག་ཏུ་འདྲེས་པའི་རྩ་ཡུམ། དེའི་ནང་གི་རྩ་ཡིག་ཨཾ་སེར་པོ་འབྱིན་སྡུད་བྱེད་པ་བླ་མའི་ཡེ་ཤེས་རྡོ་རྗེ། རྩ་འདབ་ཀྱི་
བར་སྐོར་ནང་མའི་ཕྱོགས་གཡོན་བསྐོར་དུ། ཨ་ཀ་ཙ་ཊ་བཞི། མཚམས་གཡས་བསྐོར་དུ་ཏ་པ་ཡ་ཤ་བཞི་སྟེ་ཡི་གེ་བརྒྱད་སེར་པོ་དཔའ་བོ། དེ་ལ་འཁྱུད་པའི་རྩ་འདབ་དྲུག་ཅུ་རྩ་བཞི་དཔའ་

6 ཤེས་རབ་ཀྱི་འཁོར་ལོ་འདི་གཉིས་དམར་པོ་ཁ་གྱེན་དུ་ཕྱོགས་པས། ཐབས་ཤེས་ཀྱི་འཁོར་ལོ་ཁ་སྦྱོར་བའི་ཚུལ་ཅན། ལྟེ་འོག་སུམ་མདོར་བཤང་གཅི་ཁུ་བ་འབབ་པ་གསུམ་གཅིག་ཏུ་
འདྲེས་པའི་རྩ་གཟུགས་ཨ་ཤད་སུམ་འཁྱོགས་མེ་རིའི་རི་མོ། བླ་མ་སྐུ་བཞིའི་ཡུམ་རྡོ་རྗེ་སྙེམས་མའི་ངོ་བོ། ཀླ་ཡིག་དམར་སེར་གདན་དུ་བྱས་པ། ཞེས་རྩ་འཁོར་རྣམས་གསལ་ལེགས་པར་བཏབ་
རྗེས༑ ལུས་གནད་རྣམས་སྣང་ཆོས་བདུན་དང་ལྡན་པས། མིག་གི་ལྟ་སྟངས་ཐད་ཀར་གཏད་ལ། རླུང་རོ་ལན་གསུམ་དམིགས་པ་བཅས་སྤྱི་མཐུན་དུ་བསལ་རྗེས། མ་ཡེངས་པར་རང་བཞིན་གྱི་རླུང་འཇུག་གནས་ལྡང་བ་ཁ་ཤས་བྱས་ནས་རླུང་ཆམ་
ལ་ཕབ། དེ་ནས་རླུང་ཕྱིར་འཕྲོ་དུས་རླུང་གི་ཨཱ་ཡིག་རང་བཞིན་དམར་པོ་ཨ་ཤད་ལས་དབྱེ་ནས། རང་འོད་ཀྱི་ལམ་དང་རང་སྒྲ་བཅས། རོ་མའི་སྦུབ་བརྒྱུད་གཡས་ཀྱི་ཆ་འབའ་ཞིག་ནས་
ཕྱིན༑ ལྟེ་བ་སོགས་འཁོར་ལོ་བཞིའི་ལྟེ་བར་རིམ་བཞིན་ཕྱིན་དབུས་ཀྱི་ཡི་གེ་ལ་གཡས་སུ་གསུམ་རེ་བསྐོར་ཏེ། དབུ་མའི་ཡས་སྣ་སྤྱི་བོ་ནས་སྨིན་མཚམས་བརྒྱུད་དེ་རོ་མར་སོང་བ་སྣ་གཡས་པ་
ནས་ཕྱིར་ཐོན་པར་བསམ། རླུང་ནང་དུ་འཇུག་དུས། རླུང་ཨཾ་ཡིག་གི་རང་བཞིན་དཀར་པོ། རང་འོད་ཀྱི་ལམ་དང་རང་སྒྲར་བཅས། སྣ་བུག་གཡོན་རྐྱང་མ་ནས་ཞུགས། སྨིན་མཚམས་ནས་

༄ ༅། །དབུ་མ་བརྒྱུད་སྤྱི་བོའི་འཁོར་ལོའི་ལྟེ་བ་སོགས། འཁོར་ལོ་བཞི་ཀའི་དབུས་ཀྱི་ཡི་གེ་ལ་གཡོན་དུ་ལན་གསུམ་བསྐོར་ཏེ་གཡོན་གྱི་ཆ་འབའཞིག་བརྒྱུད་ནས་ཨ་ཤད་ཀྱི་
གནས་ཚུན་དུ་འོང་བར་མོས། རླུང་ནང་དུ་གནས་པའི་དུས། རླུང་ཧཱུཾ་ཡིག་གི་རང་བཞིན་མཐིང་ཀ། རང་འོད་གྱི་ལམ་དང་རང་སྒྲར་བཅས། ཨ་ཤད་ལ་རོ་གཅིག་ཏུ་འདྲེས། དེར་སེམས་
ཞུགས་པ་བཞིན་བལྟས་པས། ྋལུས་ནང་གི་རྩ་ཡིག་བཀོད་པ་ཐམས་ཅད་མིག་ལ་གཟུགས་སྣང་བ་བཞིན་མ་འདྲེས་གསལ་བར་སྣང་བར་མོས། དེ་ལྟར་རྡོ་རྗེའི་བཟླས་པ་འདི་ལ་དམིགས་རླུང་རྩེ་གཅིག་དྲིལ་ཏེ་
གནད་དུ་བསྣུན་སྐབས་རེར་བུམ་ཅན་རླུང་དང་སྦྱར་ཡང་ལེགས། རླུང་ཡིག་གཟུགས་དངོས་སུ་སྒོམ་ནས་རང་འོད་ཀྱི་ལམ་ཁར་ཡིག་འབྲུ་སྒྲ་བཅས་འགྲོ་འོང་གནས་པ་སྒོམ་པའང་བསྐྱེད་རིམ་གྱི་རྡོར་བཟླས་གསུངས་ཏེ་གང་བདེ་གདམ་ང་ཅན་ནོ། །
དེས་ལུས་དཀྱིལ་འཁོར་གྱི་འཁོར་ལོ་གདོད་ནས་གྲུབ་པ་ལྟར་གཏན་ལ་འབེབས་པས་ལུས་ལྷ། རླུང་སྔགས་དབྱེར་མི་ཕྱེད་པས་ངག་སྔགས། སེམས་རང་རིག་གི་གནད་ཀྱིས་དྲན་རིག་རང་བྱུང་ཡེ་ཤེས་སུ་གཏན་ལ་ཕེབས་པས་སེམས་ཏིང་ངེ་འཛིན་དུ་
འཆར་རོ། །གཉིས་པ་སྔགས་ཀྱི་རིམ་པ་ནི། དེ་ལྟར་ལུས་ཀྱི་རྟེན་རྩ། ངག་གི་རྟེན་རླུང་། ཡིད་ཀྱི་རྟེན་ཐིག་ལེ་སྟེ། དེ་གནད་དུ་བསྣུན་ཡུལ་ཡང་རིམ་པ་བཞིན་དབུ་མ། ཡེ་ཤེས་ཀྱི་རླུང་། དྭངས་མའི་ཐིག་ལེར་ཤེས་པས་གནད་དུ་བསྣུན་པས་

རྟེན་གསུམ་དག་པར་འགྱུར་བས། དེའི་ཚུལ་ནི། ལུས་གནད་དང་ལྟ་སྟངས་གོང་བཞིན་པས་རླུང་རོ་འབུད་པ་དགུ་ཕྲུག་སུ་བསལ་ཏེ། ལག་གཡོན་མཛུབ་མོས་སྣ་གཤོགས་གཡོན་པ་མནན་ནས། སྣ་བུག་གཡས་ནས་རླུང་ནང་དུ་རྔུབ
སྐབས༑ རོ་མའི་མར་སྣེ་རྐྱང་མའི་ནང་བཅུག་ལ་སྣ་བུག་གཡས་ཀྱི་རླུང་དེ་རོ་མ་བརྒྱུད་ནས་རྐྱང་མའི་ནང་འཕོས་ཏེ་སྣ་སྒོ་གཡོན་ནས་ཕྱིར་སོང་བས་རྐྱང་མའི་ནང་གི་རེངས་འཁུམ་ཞ་བ་རལ་བ་ནད་
དང་ཚང་ཚིང་སོགས་རྩ་སྐྱོན་ཐམས་ཅད་ཕྱིར་ཐོན་ཏེ་རྐྱང་མའི་ནང་ཐམས་ཅད་དྭངས་ཤིང་གསལ་བར་བསམས་ལ། ལག་གཡས་མཛུབ་མོས་སྣ་གཤོགས་གཡས་མནན་ཏེ། སྣ་བུག་གཡོན་ནས་རླུང་ཕྱིར་འབུད་པ་ལན་
གསུམ༑ སྣ་གཡོན་ནས་རླུང་ནང་དུ་རྔུབ་སྐབས། ཡང་རྐྱང་མའི་མར་སྣེ་རོ་མའི་ནང་བཅུག་ལ་སྣ་བུག་གཡོན་པའི་རླུང་དེ་རྐྱང་མ་བརྒྱུད་རོ་མར་འཕོས་ཏེ་སྣ་སྒོ་གཡས་ནས་ཕྱིར་སོང་བས་རོ་མའི་ནང་གི་
རེངས་འཁུམ་ཞ་བ་རལ་བ་ནད་དང་ཚང་ཚིང་སོགས་རྩ་སྐྱོན་ཐམས་ཅད་ཕྱིར་ཐོན་ཏེ་རོ་མའི་ནང་ཐམས་ཅད་དྭངས་ཤིང་གསལ་བར་བསམས་ལ། སྣ་གཡས་བཀག །སྣ་བུག་གཡས་ནས་རླུང་ཕྱིར་འབུད་པ་
གསུམ༑ ལག་གཉིས་པུས་སྟེང་བཞག་ནས་སྣ་གཉིས་ཀ་ནས་རླུང་རྔུབ་སྐབས། ཡང་རོ་རྐྱང་གཉིས་ཀྱི་མར་སྣེ་ལྟེ་འོག་སོར་བཞི་མཚམས་ནས་དབུ་མར་བུག་པ་ཕུག་པའི་ནང་ནས་གཅིག་གི་ནང་དུ་གཅིག་བཅུག་ལ་

༄༅། །སྣ་གཉིས་ཀའི་རླུང༌། རོ་མའི་རླུང་རྐྱང་མ་དང་རྐྱང་མའི་རླུང་རོ་མར་འཕོས་ཏེ་སྣ་སྒོ་གཉིས་ཀ་ནས་ཕྱིར་སོང་བས་རྩ་དབུ་མ་རེངས་པ་འཁུམ་པ་ཞ་བ་རལ་བ་ནད་གདོན་
ཚང་ཚིང་སོགས་རྩ་སྐྱོན་ཐམས་ཅད་ཕྱིར་ཐོན་ཏེ་དབུ་མ་དེ་ཤིན་ཏུ་དྭངས་ཤིང་གསལ་བ་ཏིལ་མར་གྱི་མར་མེ། དམར་ཞིང་སྣུམ་པ་རྒྱ་སྐྱེགས་ཀྱི་མེ་ཏོག །འཇམ་ཞིང་མཉེན་པ་པདྨའི་འདབ་
མ༑ དྲང་ཞིང་འབྲངས་པ་ཆུ་ཤིང་སྡོང་པོ་ལྟ་བུ་སྟེ་ཁྱད་ཆོས་བཞི་ལྡན་དུ་མོས་ལ། སྣ་བུག་གཉིས་ཀ་ནས་ཕྱིར་འབུད་ལན་གསུམ་བྱས་རྗེས། གཡས་ཉི་མ་དང་གཡོན་ཟླ་བའི་ཆོས་ཅན་ཀྱི་རླུང་
འོད་ཟེར་ལྔ་པའི་རྣམ་པས་སྣ་གཉིས་ནས་ཞུགས། རོ་རྐྱང་བརྒྱད་ལྟེ་འོག་ཏུ་ཤད་དེ་སོང་བར་བསམས་ནས་སྟེང་རླུང་བརྔུབས་ལྟེ་འོག་མནན། ཐུར་སེལ་ཅུང་ཟད་འཐེན་པས། སྲོག་ཐུར་གྱི་རླུང་
གཉིས་ཀ་འདྲེས་ཏེ་ཀྵ་ཡིག་གི་འོག་ནས་ནང་དུ་ཞུགས། ཨ་ཤད་ལ་ཕོག་པས་རྡོ་རྗེ་སྙེམས་མ་སད་པར་བྱས་པས་དེ་དམར་ལམ་གྱི་སོང་། དུ་བ་ཅུང་ཟད་ཐུལ་ཞིང་། མེ་ལྕེ་ཕྲ་མོ་མདུང་ཚུགས་སུ་
འབར་བར་མོས། སྔར་བུམ་ཅན་ལ་མ་བྱང་ན་འདིར་བུམ་ཅན།ཁོ་ན་དང༌། བུམ་ཅན་རྐྱང་པ་ཙམ་ལ་བརྟེན་ནས་རླུང་ཅི་བྱུང་དུ་མནན་རིང་དེ་ལ་སེམས་གཏད། རླུང་ཕྱིར་འགྲོ་བ་དང་སྦྲག་ཨ་ཤད་ལས་འཕྲོས་པའི་འོད་ཟེར་དམར་

པོའི་རྩེ་ལས་ཀུན་ཏུ་བཟང་པོའི་འབྱོར་པ་ལྟ་བུའི་མཆོད་སྤྲིན་མཐའ་ཀླས་པས། ཞིང་རབ་འབྱམས་ན་བཞུགས་པའི་རྒྱལ་བ་སྲས་བཅས་བླ་མ་རྡོ་རྗེ་འཆང་གི་དཀྱིལ་འཁོར་དུ་བཞུགས་པར་མཆོད་དེ་
བདེ་སྟོང་གི་ཡེ་ཤེས་ཁྱད་པར་ཅན་གྱིས་མཉེས་པར་བྱས། རླུང་ཚུར་འོང་དུས། དེ་རྣམས་ཀྱི་བྱིན་རླབས་ཐམས་ཅད་འོད་ཟེར་དམར་པོ་བདེ་དྲོད་ཀྱི་རང་བཞིན་ཅན་སྤྱན་དྲངས་ཏེ། རླུང་དང་འོད་
ཟེར་ཨ་ཤད་ལ་གཉིས་མེད་དུ་ཐིམ་པས་ཨ་ཤད་བྱིན་རླབས་ནུས་པ་མཆོག་ཏུ་འབར་ཞིང་བདེ་སྟོང་ཡེ་ཤེས་རྒྱས་པའི་མོས་པ་དང༌། ཡང༌། དབྱུང་དུས་ཨ་ཤད་ཀྱི་འོད་ཀྱིས་ཕྱི་སྣོད་ཀྱི་འཇིག་རྟེན་
གྱི་མ་དག་པའི་སྣང་ཆ་ཐམས་ཅད་སྦྱངས་ཡུམ་ལྔའི་ངོ་བོར་གྱུར་པའི་དྭངས་བཅུད་རྣམས་རླུང་དང་ལྷན་ཅིག་སྣ་བུག་ནས་ཞུགས་པ། ། ཨ་ཤད་ལ་ཐིམ་པ་དང༌། ཡང་། དབྱུང་དུས་ཨ་ཤད་
ཀྱི་འོད་ཟེར་གྱིས་ནང་བཅུད་ཀྱི་སེམས་ཅན་གྱི་ལས་ངན་སྡུག་བསྔལ་སྡིག་སྒྲིབ་མ་ལུས་སྦྱངས་ནས་བླ་མ་རྡོ་རྗེ་འཆང་ཡབ་ཡུམ་གྱི་གོ་འཕང་ལ་བཀོད། དཔལ་ཡོན་བྱིན་རླབས་རྣམས་སླར་བསྡུས་ཏེ་
ཨ་ཤད་ལ་ཐིམ་པའི་མོས་པ་རྣམས་ཀྱང་རླུང་ཁུགས་ལྔའམ་བདུན་རེ་ཙམ་བྱ། དེ་ནས་རླུང་སྦྱོར་བ་བཞི་ལྡན་བྱས་ཏེ། རླུང་ནང་དུ་རྔུབ་ཚེ་དམིགས་པ་གོང་ལྟར་དང་། དགང་གཞིལ་སོགས་ཀྱི་ཚེ། ཨ་ཤད་ལས་འབར་བའི་མེ་དབུ་མ་

།ནས་གྱེན་དུ་འབར་ལྟེ་འཁོར་བར་ཁེངས་པ་དང༌། མེ་ལྕེ་ཕྱིར་སྤྲོས་ཏེ་མར་ཐུར་དུ་རྐང་མཐིལ་སོར་རྩེའི་བར་སོགས་ཁྱབ་ཅིང༌། བ་སྤུའི་བུ་ག་ནས་ཀྱང་མེ་ལྕེ་ལྷབ་༄༅།
ལྷབ་ཏུ་འབར་བར་བསམ་པ་དང༌། དེ་ནས་དྲོད་སྐྱེ་རིམ་བཞིན། མེ་ལྕེ་དབུ་མ་ནས་གྱེན་དུ་འབར། སྙིང་ག །མགྲིན་པ། སྤྱི་བོའི་འཁོར་ལོའི་བར་ལུས་ཐམས་ཅད་གང་ཞིང་ཁྱབ། བ་སྤུའི་བུ་ག་
ནས་མེ་ལྕེ་དམར་ཉུག་ཉུག་ཏུ་འབར་རང་ལུས་ཕྱི་ནང་མེད་པར་མེའི་རང་བཞིན་དུ་གྱུར་པས། དམཚིག་དང་། ཆོས་དང༌། ལོངས་སྤྱོད། བདེ་ཆེན་གྱི་འཁོར་ལོའི་རྩ་ཐམས་ཅད་དཔའ་མོའི་
རང་བཞིན་དམ་ཚིག་གི་གཟུགས་སུ་གནས་པར། ཁམས་དམར་ཆའི་དྭངས་མའི་རང་བཞིན་འབར་བའི་རླབས་ཡེ་ཤེས་ཀྱི་རང་བཞིན་དུ་ཞུགས་པས་རྩ་གནས་ཐམས་ཅད་བདེ་བའི་ཡེ་ཤེས་འཕེལ་
བར་མོས་ལ་འབད་པ་ནི་འབར་རྐྱང་སྟེ། ཚད་ཐོན་དུ་སྒོམ་ན་ཐོག་མར་ཨ་ཤད་ཁོ་ནར་དང༌། དེ་ནས་རིམ་པས་དྲོད་རྟགས་ཐོན་རིམ་བཞིན་མེ་སྦོར་བ་ལས། དང་པོ་ཁོ་ནར་མེ་སྤྱི་བོའི་མཐར་ཐུག་པའི་བར་སྦར་བའི་དམིགས་སྒོམ་བྱས་ཀྱང་དྲོད་རྟགས་
ྋ ཞུད་འགྲོ་བ་དང༌། དྲོད་ཅུང་ཟད་རེ་སྐྱེས་ཀྱང་དེ་བརྟན་པོར་མི་འོང་བས་རྩ་འཁོར་གྱི་གནས་རེ་རེ་བཞིན། རྟགས་དང་སྦྱར་ཏེ་བསྒོམ་པ་གལ་ཆེ་བར་གསུངས་ཡང་། དེང་དུས་ཀྱི་ཉམས་ལེན་འདྲ་འབག་ཙམ་མམ། སྔོན་ནས་གཏུམ་མོའི་ཉམས་ལེན་

ལ་གོམས་མྱོང་ལྡན་ན། ཆོས་དྲུག་གི་ཕྱག་བཞེས་བཞིན་རླུང་ཁུགས་པ་ལྔ་རེ་ཙམ་གྱིས་དང་པོས་ལྟེ་བའི་རྩ་འཁོར་དང་རྐང་མཐིལ་ཡན་ཆད། དེ་ནས་སྙིང་གི་འཁོར་ལོ། མགྲིན་པའི་འཁོར་ལོ་ལག་པའི་སོར་མོའི་རྩེ་ཚུན་ཆད། སྤྱི་བོའི་འཁོར་
ལོ༑ དེ་མཐར་རྩ་ཕྲན་གྲངས་མེད་པ་སོགས་ལུས་ཀྱི་ནང་ཐམས་ཅད་མེས་ཁེངས་བ་སྤུའི་བུ་ག་ནས་མེ་ལྕེ་དམར་ཉུག་ཏུ་ཐོན་ཏེ་ཕྱིར་འཕྲོས་རང་ལུས་ཕྱི་ནང་མེད་པ་མེའི་རང་བཞིན་དུ་བསམ་པའི་བར་བསྒོམས་མཐར། རླུང་ནང་དུ་རྔུབས་ཚེ་ལག་གཉིས་
རྡོ་རྗེའི་ཁུ་ཚུར་སྙིང་ཁར་བསྣོལ། མནན་པའི་དུས་ཁུ་ཚུརཔུས་ཁར་བཞག་པ་དང་རྡོར་སྐྱིལ་བཤིག་ཅིང་རྡེབ་ཆུང་བྱེད་པ་དུས་མཉམ་བྱ། དེ་ནས་རླུང་མནན་བཞིན་པར་གཡས་གཅུད་གཡོན་གཅུད་བྱས་ལ། གཏུམ་མོ་གང་དུ་བསྒོམ་པའི་རྩ་
འཁོར་རྣམས་ལ་མེ་ཁོད་སྙོམས་པར་འབར་བས་རྩའི་ཉེས་སྐྱོན་རྣམས་བསལ་ཞིང་རྩ་མདུད་ཐམས་ཅད་ཤིག་གིས་གྲོལ་བར་བསམས་ལ། མཐར་རླུང་བཏང་བ་དང་མཉམ་དུ་ཧ་ཧ་ཞེས་ལུས་ཕྱི་ནང་སི་ལི་ལི་དྲག་ཏུ་སྤྲུག་
གོ །དེ་ནས་འབར་འཛག་ནི། རླུང་སྦྱོར་བ་བཞི་ལྡན་དང་བཅས། ཉི་ཟླའི་རླུང་འོད་ཟེར་ལྔ་པ་སྣ་སྒོ་གཉིས་ནས་ཞུགས། རོ་རྐྱང་བརྒྱུད་དེ་སོང་བ་དང༌། ཐུར་སེལ་གྱེན་དུ་འོང་བ་གཉིས་ཀ་འདྲེས་ཏེ་ཀྵ་ཡིག་
བརྒྱུད་ཨ་ཤད་ལ་ཕོག །དགང་གཞིལ་གྱི་ཚེ། སླར་ཡང་ཨ་ཤད་ལས་ཡེ་ཤེས་ཀྱི་མེ་དབུ་མ་ལས་གྱེན་དུ་འབར་བའི་དྲོད་ཀྱིས་རྩ་འཁོར་རྣམས་ལ་གནས་པའི་བྱང་ཆུབ་སེམས་ཀྱི་ཐིག་ལེའི་ཡི་གེ་

༄༅། །རྣམས་དཔའ་བོའི་རང་བཞིན་རྣམས་ལ་རེག་པས་བདེ་བ་ཆེར་གཡོས་ཤིང་། བདུད་རྩི་འཛག་ལ་ཁད་དུ་གྱུར་པ་དང༌། ཁྱད་པར་ཧཾ་ཡིག་ལས་བདེ་བ་ཆེན་པོའི་རང་
བཞིན་བདུད་རྩིའི་ཐིགས་པ་ཨ་ཤད་ཀྱི་མེར་ཕོག་པས། སླར་ཡང་མེ་ལ་སྣུམ་གྱིས་རེག་པ་བཞིན་མེ་ཆེར་འབར་རིམ་བཞིན། བྱང་ཆུབ་སེམས་དཀར་པོའི་རྒྱུན་ཡང་ནར་ནར་གྱིས་བབ་
པས༑ དཀར་དམར་ཡབ་ཡུམ་ཞལ་འཛོམས་པའི་བདེ་བ་ཆེན་པོའི་ཡེ་ཤེས་སྐྱེས་པར་བསམས་ལ་རླུང་ཁུགས་པ་ཉེར་གཅིག་ཙམ་འཛིན། གསུམ་པ་ཡེ་ཤེས་ཀྱི་རིམ་པ་ནི། སླར་ཡང་རླུང་རོ་ལན་གསུམ་བསལ་
བཅུ་དགུ་
ནས༑ གཏུམ་མོའི་ཨ་ཤད་རྡོ་རྗེ་སྙེམས་མས་རྩ་ཐམས་ཅད་རྣལ་འབྱོར་མ་རྣམས་བྱིན་གྱིས་བརླབས་པས་ལུས་ཀྱི་ནང་རྩ་ཐམས་ཅད་མགར་བའི་ཐབ་ཏུ་ལྕགས་གོང་བསྲེགས་པ་ལྟར་དམར་ལམ་
གྱུར༑ རླུང་འབྱུང་དུས་ཨ་ཤད་ཀྱི་མེ་ཟེར་སྤྱི་བོ་བརྒྱུད། སྨིན་མཚམས་གནད་ཀྱི་སྒོ་ཕྱེས་ནས་ཕྱིར་འཐོན། མཐོང་སྣང་ཐམས་ཅད་གཏུམ་མོ་ཡེ་ཤེས་ཀྱི་མེར་སོང་བས། སྣོད་བཅུད་ཀྱི་མ་དག་
དམིགས་
རིམ་ལྷཔ་རྣམས་བསལ་ཞིང་དག་པའི་ཞིང་ཁམས་ཆེན་པོར་བསྒྱུར། རྡོ་རྗེ་སྙེམས་མ་རིགས་ཀྱི་ཡུམ་ལྔ་སོགས་གཙོ་འཁོར་མཐའ་དག་པའི་རྣམ་པར་འཆར་བས་རྒྱལ་བ་སྲས་བཅས་བླ་མ་རྡོ་རྗེ་འཆང་གི་617

དཀྱིལ་འཁོར་རབ་འབྱམས་སུ་ཤར་བའི་སྐུར་རེག་ཅིང་ཞུགས་པས་ཕྱི་ནང་གསང་བ་སྙོམས་འཇུག་གི་མཆོད་པས་དགྱེས་པ་བསྐྱེད། མཆོད་ཡུལ་རྣམས་ཀྱི་རྡོ་རྗེ་བཞིའི་བྱིན་རླབས་བདུད་རྩིའི་རྣམ་
པར་ཡུམ་རྣམས་ཀྱི་པདྨར་བྱུང་བ་བདེ་སྟོང་དབྱེར་མེད་པས་ལྷ་མོའི་སྟོང་གཟུགས་མེ་ཟེར་གྱི་རྣམ་པས་ཚུར་སྐུ་ལས་བྱེ་ནས་བྱུང་བ་ན་སྐུ་གསུང་ཐུགས་དབྱེར་མི་ཕྱེད་པའི་བདུད་རྩི་དཀར་ཞིང་དྭངས་པ་
འོད་ལྔ་འཕྲོ་བ་དེ་ལྟ་བུ་མེ་ཟེར་གྱི་ཀློང་ལས་སྤྱན་དྲངས། རྔུབ་དུས་སྨིན་མཚམས་ནས་དབུ་མ་བརྒྱུད་དེ་སྤྱི་བོར་འོངས། རླུང་སྡོམ་པ་ནས་རྔུབ་ཆུང་ལ་མ་ཐུག་བར་ཙམ་གྱི་དམིགས་པར་བདུད་རྩི་དེ་
རྣམས་སྤྱི་བོའི་ཡི་གེའི་ཚོགས་ལ་ཐིམ་པས། ཡི་གེ་རྣམས་སྐུ་རྡོ་རྗེའི་ལྷ་དམ་ཚིག་སེམས་དཔའི་ཚུལ་ལ། སྤྱན་དྲངས་པའི་བདུད་རྩི་ཡེ་ཤེས་སེམས་དཔའི་ཚུལ་གྱིས་ཐིམ་པས། ལུས་ཀྱི་དྲི་མ་
དག་བུམ་པའི་དབང་ཐོབ། འབྲས་བུ་སྐུ་རྡོ་རྗེ་མངོན་སུམ་དུ་གྲུབ་པར་མོས། སླར་ཡི་གེ་རྣམས་ལས་བྱང་སེམས་བྱེ་བའི་ཚུལ་གྱིས་བྱུང་བས་སྤྱི་བོའི་རྩ་འདབ་ཐམས་ཅད་ཀྱང་ཁེངས་ཤིང་། དབུ་
མའི་ནང་ན་མར་ཆུ་རྒྱུན་ལྟ་བུར་ཐོགས་མེད་དུ་བྱུང་བ་མགྲིན་པའི་ཡི་གེ་རྣམས་ལ་ཐིམ་པས་ངག་གི་དྲི་མ་དག །གསང་དབང་ཐོབ། གསུང་རྡོ་རྗེ་འགྲུབ་པར་མོས་རྗེས་ཡི་གེ་རྣམས་ལས་བདུད་རྩི་

༄༅། བྱུང་བས་མགྲིན་པའི་རྩ་འདབ་ཁེངས་ཤིང་དབུ་མ་ནས་སྙིང་གའི་ཡི་གེ་ལ་ཞུགས་པས། ཡིད་སྒྲིབ་དག །ཤེས་རབ་ཡེ་ཤེས་ཀྱི་དབང་ཐོབ་ཐུགས་རྡོ་རྗེ་འགྲུབ་པར་
མོས༑ ཡང་བྱང་སེམས་བྱེ་བས་འཁོར་ལོ་ཁེངས་ནས་ལྟེ་བའི་ཡི་གེ་ལ་ཞུགས་པས་སྒོ་གསུམ་ཐ་དད་དུ་འཛིན་པའི་དྲི་མ་དག །དབང་བཞི་པ་ཐོབ། འབྲས་བུ་ཡེ་ཤེས་རྡོ་རྗེ་འགྲུབ་པར་
བསམ༑ ལྟེ་བའི་ཡི་གེ་ལས་སླར་བྱང་སེམས་བབས་པའི་ལྟེ་བའི་རྩ་འདབ་རྣམས་ཁེངས་ཤིང་དེ་ནས་བརྩམས་རྐང་སོར་གྱི་རྩེའི་བར་གྱི་རྩ་འདབ་དང་ལུས་གནས་ཀུན་ཀྱང་རིམ་པས་གང་
ནས༑ བདུད་རྩིའི་བཅུད་དང་བཅས་པ། དབུགས་རྔུབ་དུས་སྨིན་མཚམས་ནས་བྱང་སེམས་ལེན་པའི་མེའི་སྙིང་པོ་དེའང་ཨ་ཤད་ཀྵ་དང་བཅས་ལ་ཐིམ་པར་བདེ་སྟོང་འདུ་འབྲལ་མེད་པའི་ངང་དུ་
མཉམ་པར་བཞག་གོ །དེ་ལྟར་རླུང་ཁུགས་ཉེར་ལྔ་ཙམ་དང་སྦྱར་བས་ཉམས་སུ་བླང༌། མཐར་རླུང་ནང་དུ་རྔུབ་པའི་ཚེ་ལག་གཉིས་ཁུ་ཚུར་སྙིང་ཁར་བསྣོལ། མནན་པ་དང་མཉམ་དུ་ཁུ་ཚུར་པུས་བཞག་དང་རྡོར་སྐྱིལ་བཤིག །རྡེབ་ཆུང་
བྱ༑ རླུང་མནན་བཞིན་པར་ལུས་ནང་རྩ་གསུམ་འཁོར་ལོ་བཞི་རྩ་ཕྲན་དང་བཅས་པའི་ནང་ཐམས་ཅད་བྱང་སེམས་དཀར་པོས་ཁོད་སྙོམས་པར་ཁྱབ་པས་རྩ་སྐྱོན་ཐམས་ཅད་སོས། མདུད་པ་རྣམས་

ཤིག་ཤིག་གྲོལ་བར་བསམས་ལ་ཕོ་སྐོར་གཡས་གཡོན་དང་གཡས་གཅུད་གཡོན་གཅུད་བྱ། མཐར་རླུང་བཏང་བ་དང་མཉམ་ཧ་ཧཞེས་སི་ལི་ལི་དྲག་ཏུ་སྤྲུག །དེ་རྗེས་རླུང་ནང་དུ་རྔུབ་པ་དང་མཉམ། ལུས་དང་རྩ་འཁོར་དབུ་མ་ཁྱབ་
པའི་མེ་ཐམས་ཅད་ཨ་ཤད་ཀྵ་ཡིག་དང་བཅས་པར་བསྡུས་ཏེ་བདེ་སྟོང་གཉིས་མེད་ཀྱི་ཡེ་ཤེས་ལ་མཉམ་པར་བཞག་གོ །ཕྱིར་བཏང་བ་དང་མཉམ་དུ་ལུས་གཅུན། རྒྱུ་ཞབས་གྱེན་དུ་དྲངས། ལྕེ་ཡ་རྐན་ལ་
སྦྱར༑ མིག་གི་ལྟ་སྟངས་གྱེན་དུ་གཏོད་པ་སོགས་སྦྱོར་བ་དྲུག་ལྡན་འཇམ་པོས། ཁམས་ཀྱི་དཀར་ཆ་ཐམས་ཅད་དཀར་ཀྱི་ལི་ལི་དབུ་མའི་ནང་ནས་གྱེན་དུ་དྲངས་ཏེ་སྤྱི་བོའི་ཧཾ་ལ་བསྟིམ་པ་དང་། སླར་རླུང་ནང་དུ་
རྔུབ་པ་དང་མཉམ་ཧཾ་ཡིག་ལས་བྱང་སེམས་ཆར་ལྟར་སི་ལི་ལི་དཀར་ཁྲོམ་ཁྲོམ་དུ་བབ་པས་རྩ་གསུམ་འཁོར་ལོ་བཞི་རྩ་ཕྲན་དང་བཅས་པའི་ལུས་ནང་ཐམས་ཅད་སྙོམས་པར་གང་ཞིང་མྱྀ་མ་ལ་ཆུ་
བཏབ་པ་ལྟར་ཁྱབ་པར་མོས། མནན་པའི་ཚེ་གཡས་གཅུད། གཡོན་གཅུད་སྔར་ལྟར་དང་འཕུར་བསྲུབ་དྲག་ཏུ་བྱས་ལ་ཧ་སྤྲུག་བྱ་བ་ནི་བཀྲམ་པའོ། །དེ་ནས། འཁོར་ལོ་བཞིར་ངོ་བོ་བླ་མ་སྐུ་བཞི་ལ་རྣམ་པ་ཡི་གེ་བཞིའི་
ཚུལ་དུ་བཞུགས་པ་ལ་དད་མོས་གདུང་བའི་ཡིད་ཀྱིས། རྗེ་མ་འགགས་ཀུན་ཁྱབ་སྐུ་ལ་ཞིང་ཁམས་སྣང༌། །དུས་གསུམ་རྒྱལ་བའི་སྤྲིན་ཚོགས་འཁྲིགས་པ་ཡི། །བླ་མ་ལོངས་སྤྱོད་རྫོགས་པའི་

།སྐུ་ལ་སྐྱབས་སུ་མཆི། །རྗེ་ལོངས་སྤྱོད་རྫོགས་པའི་སྐྱབས་སུ་མཆིའོ། །མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་ལོངས་སྤྱོད༴ །རྗེ་ལོངས་སྤྱོད༄༅།
རྫོགས་པའི༴ །སེམས་ཅན་ཐམས་ཅད་ཀྱི་སྐ་མཚན་དང་དཔེ་བྱད་ཀྱིས་བརྒྱན་པར་བྱིན་གྱིས་བརླབ་ཏུ་གསོལ། །གསུང་དབྱངས་ཡན་ལག་དྲུག་ཅུ་དང་ལྡན་པར༴ །ཐུགས་ཤེས་བྱའི་དཀྱིལ་
འཁོར་མཐའ་དག་གསལ་ཞིང་རྒྱས་པར༴ །མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་ལོངས་སྤྱོད་རྫོགས༴ །རྗེ་ལོངས་སྤྱོད་རྫོགས་པའི་སྐུ་ལ་སྐྱབས་སུ་མཆིའོ། །དེ་ལྟར་
གསོལ་བ་བཏབ་པས་རྩ་ཐིག་ཐམས་ཅད་བདེ་བ་ཆེན་པོའི་རང་བཞིན་དུ་ཐིམ་སྟེ་ཅི་ཡང་མི་དམིགས་པའི་བདེ་སྟོང་དབྱེར་མི་ཕྱེད་པའི་ངང་ལ་མཉམ་པར་བཞག་གོ །སླར་ཐུན་མཚམས་ཀྱི་ཧེ་རུ་ཀ་རྡོ་རྗེ་
འཆང་ཡབ་ཡུམ་གྱི་སྐུར་གྱུར་པའི་ལུས་དབུས་དབུ་མ་དྲང་པོར་གནས་པའི་སྤྱི་མགྲིན་སྙིང་ལྟེ་བཞིར་རྡོ་རྗེ་བཞིའི་ཡི་གེ་ཧཾ་ཨཱཿ ཧཱུྃ་ཨོཾ་བཞིས་མཚན་པར་གྱུར། ཇི་ལྟར་དེ་བཞིན་གཤེགས་པ༴ སོགས
བསྔོ་སྨོན་བྱ། ཐུན་བར་དུའང་དེ་རྣམས་གསལ་འདེབས་ཤིང་བདེ་སྟོང་གི་ཉམས་དྲན་པར་བྱ་བ་ཐུན་བཞི་ཀར་རོ། །འདིར་ནི་ཐུན་རེ་རེར་རིམ་པ་གསུམ་པ་ཤར་སྒོམ་དུ་བཤད་མོད། ཉམས་ལེན་རང་རྐང་ཚུགས་པ་གནང་ན། རིམ་པ་རེ་རེ་བཞིན་ལོ་

ཟླ་ཅི་རིགས་པར་མྱོང་བ་ཐོན་པར་བསྒོམས་སླད་ཕྱི་མ་ཕྱི་མར་འཇུག་དགོས་ལ། སྐབས་ཐོབ་ཀྱི་འཁྲུལ་འཁོར་ཀྱང་རིམ་བཞིན་ཕྱག་རྒྱུན་ལྟར་བྱ་བ་གལ་ཆེའོ། །བཞི་པ་གསང་བའི་རིམ་པ་ནི། རིམ་པ་སྔ་མ་དེ་དག་གི་ཉམས་ལེན་གནད་དུ་བསྣུན་པས་
རླུང་ཟིན་པའི་ཚུལ་ཤུགས་གྲངས་རིང་ཐུང་ཁ་དོག་ནུས་པ་ཟིན་པ་རྣམས་རིམ་པར་འབྱུང་། དེས་གཏུམ་མོའི་བདེ་དྲོད་རྒྱས་པས་རྩ་ཁ་བྱེ། དེར་རླུང་གིས་ཐིག་ལེ་ཁྲིད་པས་རྩ་ཟུག་དང་རླུང་ཟུག་འབྱུང་། བག་ཆགས་ཀྱི་དབང་གིས་དག་མ་དག་གི་སྣང་
བ་སྣ་ཚོགས་སུ་འཆར་བས་འདུས་པ་དང་པོ་དྲོད་དམ་སྡུག་བསྔལ་གྱི་དུས། དེ་ནས་དྲོད་ཀྱིས་བྱང་སེམས་རྒྱས་པས་ལུས་ལ་བདེ་བ་མི་བཟོད་པ་སྐྱེ་བ་གཉིས་པ་བདེ་བའི་དུས། ནང་གི་བདེ་བས་ཡིད་འཕྲོག་ཕྱིའི་འདོད་པ་ལ་བློ་མི་འཇུག །དེས་རྣམ་
རྟོག་འགགས་མི་རྟོག་པའི་ཏིང་འཛིན་སྐྱེ་བས། གསུམ་པ་མི་རྟོག་པའི་དུས། སྲོག་རྩོལ་གྱི་སྟོབས་ཀྱིས་རླུང་དབུ་མར་ཚུད། ཡོན་པོའི་རྒྱུ་བ་ཁེགས། འཆི་བ་བསླུས། དེ་ནས་རགས་པའི་རྩའི་མདུད་པ་གྲོལ། སྟེང་འོག་གི་རླུང་གཅིག་ཏུ་འདྲེས་
པས་རྣལ་འབྱོར་གྱི་སྟོབས་ཀྱིས་རླུང་དབུ་མར་ཚུད། སྙིགས་མའི་ཁམས་ཐམས་ཅད་དྭངས་མར་སོང༌། ཡོན་ཏན་བརྒྱད་དང་ལྡན་པའི་འཇའ་ལུས་སུ་འགྱུར། ལས་རླུང་ཉི་ཁྲི་ཆིག་སྟོང་དབུ་མར་ཐིམ་པས། བླ་མ་གསུང་རྡོ་རྗེ་ལོངས་སྤྱོད་རྫོགས་
པའི་སྐུ་འགྲུབ་པ་ཡིན་ནོ། །གསུམ་པ་བྷ་གའི་དཀྱིལ་འཁོར་དུ་བླ་མ་ཆོས་ཀྱི་སྐར་སྒྲུབ་པ་ལ། བདག་གི་བཟང་པོ། གཞན་གྱི་བཟང་པོ། དུས་ཀྱི་བཟང་པོ། ཡེ་ཤེས་ཀྱི་བཟང་པོ། བཞི་ལས། དང་པོ་ནི། ཉམས་ལེན་གྱི་ཁྲིགས་རིམ་གོང་

།བཞིན་ལས། རྡོར་བཟླས་བདུན་ཙམ། རིམ་པ་གཞན་གཉིས་ལ་སྡོམ་པས་རླུང་ཁུགས་ཉེར་གཅིག་ཙམ་ནས་འདྲེན་བཀྲམ་ཅུང་ཟད་ལས་དབྱུང་སྤེལ་སོགས་ཆེར་མ་བྱས་ཀྱང་ཆོག་མོད། འོན་ཀྱང་དངོས་རྨིས་སུ་༄ ༅།
ཐིག་ལེ་ཉམས་ཤུགས་ཆེ་ན་འདྲེན་སོགས་ཤུགས་ཆེར་བྱས་དབྱུང་སྤེལ་སོགས་ཀྱང་ཚང་མ་བྱ་རྒྱས་བཏབ་ཀྱི་མཉམ་བཞག་ལས་ལྡང་བའི་ཚེ། ཤེར་དབང་གི་ཉམས་ལེན་དངོས་ལ། ལས་དང་པོ་པས་དམིགས་པ་ཁོ་ན་ལས། ཧསྟར་བསྟེན་པའང་
འཆུན་དཀའ་བས། དང་པོར་ཡིད་རིག་ཁོ་ན་ལ་གོམས་པར་བྱ་སྟེ་སླད་ནས་རྒྱུད་ཚོད་དང་བསྟུན་པས་ལག་ལེན་དངོས་ལ་བགས་ཀྱིས་གཞོལ་དགོས་པ་ཡིན་ལ། དེའང་། ཕུང་ཁམས་ལྔའི་དྭངས་མའི་བདུད་རྩི་བྱང་ཆུབ་ཀྱི་སེམས་བདེ་ཆེན་སོ་སོ་རང་
རིག་པའི་ཡེ་ཤེས་འགྱུར་མེད་ཀྱི་ཐིག་ལེ་ཕྲ་བའི་གཟུགས་སུ་གནས་པ་དེ་ཉིད་ཐབས་བླ་མ་རྡོ་རྗེ་སེམས་དཔའ་དང་། དེ་ལ་བརྟེན་པའི་བདེ་བ་ཆེན་པོའི་གཟུགས་ཅན་ནི་རྡོ་རྗེ་སྙེམས་མ་སྟེ། གནས་ཚུལ་དང་འཕེལ་འགྲིབ་མེད་ཀྱང༌། སྣང
ཆར༑ དཀར་ཕྱོགས་ཀྱི་ཚེས་གཅིག་ནས་བཅོ་ལྔའི་བར་རྐང་པའི་མཐེ་བོང་ནས་སྤྱི་བོའི་བར་དབྱངས་ལུགས་འབྱུང་གི་རང་བཞིན་ལུས་ཀྱི་གཡོན་ཕྱོགས་ནས་རིམ་པར་འཛག་པ། སྙིང་རྗེའི་རང་བཞིན་དགའ་བ་བཅུ་དྲུག་དཔའ་བོའི་དེ་ཁོ་ན་ཉིད་ཡར་ངོའི་
ཚེས་གཅིག་ནས། བཅོ་ལྔའི་གང་བ་མཐར་ཐུག་པར་སྤྱི་བོ་ནས་མཐེ་བོང་བར་དབྱངས་ལུགས་ལྡོག་གི་རང་བཞིན་ལུས་ཀྱི་གཡས་ལ་བརྟེན་ནས་འབབ་པ་སྟོང་ཉིད་བཅུ་དྲུག་གི་རང་བཞིན་དཔའ་མོའི་དེ་ཁོ་ན་ཉིད། ཐུན་མོང་དུ་འཕོ་བ་བཅུ་དྲུག་ཟླ་བའི་ཆ་

འཕེལ་བ་འཁོར་བ། སྟོང་པ་བཅུ་དྲུག་ཟད་པའི་ཆ་མྱང་འདས། དེ་གཉིས་ཀ་རྣལ་འབྱོར་སྟོབས་ཀྱིས་བཅོམ་ནས་འཆི་བ་མེད་པའི་བདེ་བ་མི་གནས་པའི་མྱང་འདས། རྫོགས་བྱང་ལ་གནས་འགྱུར་བ་དེ་ངེས་པ་དེའི་ཕྱིར། བདག་ཉིད་སྐད་ཅིག་
གི་བཅོམ་ལྡན་འདས་དཔལ་རྡོ་རྗེ་འཆང་རིགས་ཐམས་ཅད་ཀྱི་བདག༴ ཤམ་ཐབས་ཅན། ཡིད་ཀྱི་རིག་མ་རྡོ་རྗེ་སྙེམས་མ་དམར་མོ་མཛེས་སྡུག༴ དབུས་ན་བཞུགས་པ་གཉིས་ཀའི་སྐུའི་དབུས་
དྲང་པོར་རྩ་གསུམ་འཁོར་ལོ་བཞིའི་དབུས་སོ་སོར་བྱང་ཆུབ་སེམས་ཀྱི་ཐིག་ལེ་བླ་མ་སྐུ་བཞིའི་བདག་ཉིད་ཀྱི་ཡི་གེས་མཚན་པ། ཕུང་ཁམས་སྐྱེ་མཆེད་ལས་དབང་བྱ་བར་བཅས་གདན་གསུམ་ལྷའི
དཀྱིལ་འཁོར་དུ་རྫོགས་པའི། སྤྱི་བོར་ཨོཾ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུཾ་མཐིང་ཀ། ཡབ་ཀྱི་གསང་བ་ཧཱུཾ་སྔོན་པོ་ལས་རྡོ་རྗེ་སྔོན་པོ། ནོར་བུ་དམར་པོ་ཨཾ་དཀར་པོས་
མཚན༑ ཡུམ་གྱི་མཁའ་ཧྲཱིཿ དམར་པོ་ལས་པདྨ་དམར་པོ་འདབ་བརྒྱད། ཟེའུ་འབྲུ་དཀར་པོ་ལ་ཨཱཿ དམར་པོས་མཚན་པ། ཨོཾ་སརྦ་ཏ་ཐཱ་ག་ཏ་ཨ་ནུ་རཱ་ག་ཎ་བཛྲ་སྭ་བྷཱ་ཝ་ཨཏྨ་ཀོ྅ཧཾ་ཞེས་བརྗོད་
ཅིང་ཐབས་འདི་ལ་བརྟེན་ནས་བདེ་བ་ཆེན་པོའི་ཡེ་ཤེས་རྒྱུད་ལ་སྐྱེས་པས་དེ་བཞིན་གཤེགས་པ་ཐམས་ཅད་མཉེས་པར་བགྱིའོ། ཞེས་སེམས་བསྐྱེད་ཅིང་། ཡབ་ཡུམ་ཕན་ཚུན་བལྟ་བ་དང་རྒོད་པ་དང་༔

༄༅། །རེག་པ་དང༌། ཙུམྦ་ན་སོགས་ཀྱིས་རྗེས་སུ་ཆགས་པ་བསྐུལ་ཏེ་ཐབས་ཤེས་འཁྱུད་པའི་རྡོ་རྗེ་ལུ་གུ་རྒྱུད་བཅིང༌། རྡོ་རྗེ་པདྨར་ཅུང་ཟད་རེག་པ་ལ་སོགས་པས་བདེ་བའི་
རྩལ་ཆེས་ཆེར་འབར་བར་བསམ་ཞིང་། བླ་མ་ཡབ་ཡུམ་རང་དང་ཕྱག་རྒྱའི་བྱང་སེམས་དཀར་དམར་གྱི་རང་བཞིན་དུ་བཞུགས་པ་ལ་དམིགས་ནས། རྗེ་མ་ལུས་ཀུན་ཁྱབ་སྒྲིབ་གཉིས་དག་པ་ཡི། །བླ་
མ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆི། །རྗེ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆི། །མ་ནམ་མཁའ་དང་མཉམ་པའི་སེམས་ཅན་ཐམས་ཅད། བླ་མ་སངས་རྒྱས་ཆོས་ཀྱིས་སྐུ་ལ༴ །
རྗེ་སངས་རྒྱས་ཆོས་ཀྱི་སྐུ་ལ༴ །སེམས་ཅན་ཐམས་ཅད་ཀྱིས་ཆོས་སྐུ་མངོན་དུ་འགྱུར་བར་བྱིན་གྱིས་བརླབ་ཏུ་གསོལ། མཉམ་རྗེས་འདྲེས་པའི་རྟོགས་པ་འཆར་བར་བྱིན་གྱིས༴ །རྒྱུན་ཆད་མེད་
པའི་ཉམས་མྱོང་བརྟན་པར༴ །མ་ནམ་མཁའ་དང་མཉམ་པའི་སེམས་ཅན་ཐམས་ཅད༴ །བླ་མ་སངས་ཆོས་ཀྱི་སྐུ་ལ་སྐྱབས་སུ་མཆི། །རྗེ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆི། །ཞེས་
གསོལ་བ་བཏབ་ནས་རྡོ་རྗེ་པདྨར་སྩལ་བའི་ཞགས་པས་བསྐྱོད་ཅིང་། བདེ་བའི་སྒྲ་དང་དགའ་བའི་འོད་ཟེར་གྱི་ལྕགས་ཀྱུས་ཕྱོགས་བཅུའི་ཞིང་གི་དེ་བཞིན་གཤེགས་པ་ཐམས་ཅད་ཆགས་སྦྱོར་ཁ་སྦྱོར་

སྐུར་སྤྱན་དྲངས་པ་སྙོམས་པར་ཞུགས་པས་ཞུ་ནས་བྱང་ཐིག་གི་རྣམ་པར་བྱོན་འཁོར་ལོ་བཞིའི་དབུས་རྩ་རྣལ་འབྱོར་མའི་པདྨའི་ཟེའུ་འབྲུར་རྗེས་སུ་ཆགས་པས་གཞུག་པའི་བྱང་ཐིག་ཡི་གེའི་རྣམ་
པའི་རྡོ་རྗེ་འཛིན་པ་བཞི་པོ་དང་རོ་གཅིག་ཏུ་འདྲེས་གཏུན་ཤིང་བསྣན་པའི་ཚུལ་གྱིས་དྲག་ཏུ་བསྐྱོད་པས་བདག་གི་ཕུང་ཁམས་སྐྱེ་མཆེད་ཀྱིས་བསྡུས་པའི་ཕྱི་ནང་སྣོད་བཅུད་ཀྱི་ཆོས་ཀུན་བདེ་བ་ཆེན་པོའི་
རང་བཞིན་དུ་བཞུས་པས་ཐིག་ལེ་སྤེལ་ཞིང་བརྟན་པར་བྱས། དེ་ནས་ཧཾ་ཡིག་ལས་བདུད་རྩི་བབ། མགྲིན་པ་ཡན་གང༌། དགའ་བ་དང་པོ་སྟོང་པའི་ཡེ་ཤེས། སྙིང་ག་ཡན་གང༌། མཆོག་
དགའ་དང་ཤིན་ཏུ་སྟོང་པ། ལྟེ་བ་ཡན་གང་ཁྱད་པར་གྱི་དགའ་བ་དང་ཐམས་ཅད་སྟོང་པ་གསང་བའི་གནས་བར་གང༌། ལྷན་སྐྱེས་ཀྱི་དགའ་བ་སྐྱེས་ཤིང་ལུས་བདེ་བ་དང་ཡུལ་ཅན་རིག་པ་ཐ་མི་
དད་པ་མོས་ཤིང་བདེ་སྟོང་ལ་བཞག་མོས་བྱ། སླར་གསང་བའི་སྣ་རྩེར་བྱང་ཆུབ་ཀྱི་སེམས་དཀར་དམར་འདྲེས་པ་འཕོ་མེད་དུ་བཅིངས་ཏེ་ལྕགས་ཀྱུས་མཚོན་པའི་འདྲེན་བཞིས་གསང་བ་ནས་ལྟེ་བར་དྲངས་
པ་དགའ་བ། སྙིང་གར་སླེབ་པས་མཆོག་དགའ། མགྲིན་པར་སླེབ་པ་ཁྱད་དགའ། སྤྱི་གཙུག་ཏུ་སླེབ་པ་ལྷན་སྐྱེས་ཀྱི་དགའ་བ་དང་ལྷན་ཅིག་གི །བདེ་སྟོང་གི་ཡེ་ཤེས་སྒོམས། ཞགས་པས་

༄༅། །མཚོན་པས་འཁོར་ལོ་བཞིའི་གནས་སོ་སོའི་ཐིག་ལེ་དང་ལྷན་ཅིག་བཅིངས་ཤིང་ལྕགས་སྒྲོག་གིས་མཚོན་པས་ཐིག་ལེ་བཞི་པོར་མི་ཕྱེད་པར་བསྡམ་པས་བརྟན་པར་
གྱུར༑ དྲིལ་བུས་མཚོན་པས་དབྱེར་མེད་པའི་བདེ་སྟོང་ཟུང་འཇུག་ཆེན་པོར་མཉམ་པར་བཞག་གོ །རླུང་གནད་ལ་གོམས་པས་ཧསྟ་ལ་བརྟེན་པའང་རྩོལ་བ་ཆེ་ཆུང་མ་གཏོགས་འདྲ། གོང་དུ་ལྷའི་འདུ་ཤེས་
སྐབས༑ ཧསྟ་བཾ་ཡིག་ལས་རྣལ་འབྱོར་མར་བསྐྱེད་དོ། །གཉིས་པ་གཞན་གྱི་བཟང་པོ་ནི། དེ་ལྟར་གོམས་པ་དང་ལྡན་པས་ཐིག་ལེ་དབབ་ལྡོག་གནད་དུ་འཆུན་ངེས་པའི་གང་ཟག་གིས། སྔགས་ཀྱི་རིག་མ་འོས་པའི་ཡོན་ཏན་ཚང་བ་ལམ་གྱིས་རྒྱུད་
སྨིན་པར་དངོས་སུ་སྦྱར་བའི་ཉམས་ལེན་རྗེས་ཆགས་ཀྱི་མེས་སྤྱི་བོའི་བྱང་སེམས་ཞུ་བ་གསང་བའི་སྣ་རྩེར་ཤེས་རབ་མའི་དམར་ཆ་དང་འདྲེས་པའི་བདེ་སྟོང་གི་དོན་ལ་མཉམ་པར་བཞག་པ་སྟེ། གཞན་དོན་ཕྱག་རྒྱའི་ལམ་ཁྱེར་ཏེ། དུས་སྐབས་སུ་བབ་
པས་མན་ངག་གི་གནས་རྣམས་བསྲེ་སྙན་གྱི་ཐབས་སྐོར་འོག་སྒོ་བདེ་བ་ཆེན་པོའི་ཁྲིད་རིམ་ལྟར་ཉམས་སུ་ལེན་ནོ། །གསུམ་པ་དུས་ཀྱི་བཟང་པོ་ནི། གསང་གནས་ཀྱི་སྣ་རྩེར་བྱང་སེམས་ཆ་བཅོ་ལྔ་པའི་དུས་ལོངས་སྐུའི་ཐིག་ལེ། དེ་ཕྱིར་འཕྲོས་ན་
སྤྲུལ་སྐུའི་ཐིག་ལེ་དཀར་དམར་འདྲེས་པའི་དུས་འཛག་མེད་དུ་བཅིང་པའི་ཆ་བཅུ་དྲུག་པའི་བདེ་བ་སྟོང པ་དང་གཅིག་ཏུ་འདྲེས་པ་ལ། ཡིད་ནང་དུ་ཆུད་པ་ཟེར། དོན་ལྷན་སྐྱེས་མཚན་ཉིད་པ་ཡིན་ནོ། །བཞི་པ་ཡེ་ཤེས་བཟང་པོ་ནི། གསང་གནས་ཀྱི་
627

རྩེར་བྱང་ཆུབ་ཀྱི་སེམས་རང་རིག་གི་གནད་ཀྱིས་འཛག་མེད་བཅིངས་པས། གྱེན་དུ་གཤེགས་པསམས་བརྟན་གྱི་དགའ་བཞིས། ལུས་ངག་ཡིད་ཡེ་ཤེས་ཀྱི་ཐིག་ལེ་སྒྲིབ་བྲལ་དུ་བྱས། གནས་སྐབས་བཞི་སྦྱངས། བླ་མ་ཆོས་ཀྱི་སྐུ་འགྲུབ་པ་ཡིན་
ནོ༑ །འདི་ལྟར་རླབས་ཆེན་དུ་བཤད་པ་བྱང་སེམས་རང་བྱུང་གིས་གྱེན་དུ་གཤེགས་པ་ལྟ་བུའི་དབང་དུ་མཛད་ལ། གཞན་རླུང་མ་བྱང་བའམ་རང་གར་མོས་པ་ཙམ་ལམ་དུ་བྱེད་པས་ནི་དབབ་ལྡོག་འདྲེན་བཀྲམ་བརྟན་པའི་ཉམས་ལེན་གོང་དུ་བདག་གི་
བཟང་པོར་བཤད་པའི་ཚུལ་དེ་ཁའོ། །གང་ལྟར་ཐུན་གྱི་མཐར། བདེ་སྟོང་གི་ངང་དུ་མཉམ་པར་བཞག་པ་དེ་ལས་ལངས་ཏེ། དགེ་བསྔོ། བཅོམ་ལྡན་འདས༴ སོགས་གོང་དང་འདྲ་བས་ཐུན་བཞི་རེ་ཉམས་སུ་ལེན་ནོ། །དེ་ལྟ་བུའི་དཀྱིལ་
འཁོར་རྣམ་པ་གཉིས་ནི་དོན་དམ་བདེན་པ་སྒྲུབ་ཐབས་མཚན་བཅས་ཀྱི་རྫོགས་པའི་ལམ་གྱི་རིམ་པའོ། །བཞི་པ་བྱང་ཆུབ་སེམས་ཀྱི་དཀྱིལ་འཁོར་དུ་བླ་མ་ངོ་བོ་ཉིད་སྐུར་སྒྲུབ་པ་ལ། བདག་གི་གདན། གཞན་གྱི་གདན། རྣལ་འབྱོར་གྱི་གདན། དེ་
ཁོ་ན་ཉིད་ཀྱི་གདན་དང་བཞི་ལས། དང་པོ་ནི། སེམས་ཉིད་མ་བཅོས་པའི་ངོ་བོར་མཉམ་པར་བཞག་པས། ཕྱི་ཡུལ་སྣང་ལ་ཞེན་པ། ནང་འཛིན་རྟོག་ལ་ཞེན་པ་གཉིས་ལས་འདས་པའི། སོ་སོར་རྟོག་པའི་ཤེས་རབ་ཏུ་ལངས་པ་དེས། བལྟ་བྱ་
དང་ལྟ་བྱེད་བྲལ་བའི། གཤིས་རྣམ་པ་ཐམས་ཅད་པའི་སྟོང་པ་ཉིད་མཆོག་ཏུ་མི་འགྱུར་བའི་བདེ་བ་ཆེན་པོ་དང་རོ་གཅིག་པ། མིང་ཚིག་བརྗོད་པ་སོགས་སྤྲོས་པའི་མཐའ་དང་ཡུལ་ལས་འདས་པ་སོ་སོ་རང་རིག་པའི་ཡེ་ཤེས་ཁོ་ནའི་སྤྱོད་ཡུལ་དུ་གྱུར་

།པ། ཐམས་ཅད་སྟོང་པའི་འོད་གསལ་ལམ། སེམས་ཀྱི་རྡོ་རྗེ། ཕྱག་རྒྱ་ཆེན་པོ་ཞེས་བྱ་བ་ནི། ཐམས་ཅད་ཀྱི་གཞིའམ་སྙིང་པོ་ལེན་པའི་ཕྱིར་དཀྱིལ་འཁོར་ཞེས་རྟོགས་བྱའམ། བསྒྲུབ་གཞི། གཉིས་པ་༄ ༅།
གཞན་གྱི་གདན་ནི། བསམ་གྱིས་མི་ཁྱབ་པའི་བརྟན་གཡོའི་དངོས་པོར་སྣང་བ་ནི་དེ་བཞིན་ཉིད་སྒྱུ་མའི་རང་བཞིན་དུ་ཞུགས་པའི་གཟུགས་བརྙན་ཡིན་པས་སྤང་བླང་མེད་པར་སོ་སོར་རྟོག་པའི་མིག་གིས་བལྟས་ན། དེ་དག་དེ་བཞིན་དེ་ཉིད་དུ་ཐིམ་པར་
འགྱུར་བས་རེ་དོགས་དགག་སྒྲུབ་མེདཔ་ནི་ཐབས་ལ་མཁའ་པ་དེ་ཉིད་རྗེས་ཐོབ་ཀྱི་ལམ་ཉམས་སུ་ལེན་བྱའོ། །གསུམ་པ་རྣལ་འབྱོར་གྱི་གདན་ནི། ཡང་དག་པའི་མཐར་སྙོམས་པར་ཞུགས་པས་འཁྲུལ་པའི་དྲི་མ་བཅོམ་སྟེ་ཤེས་རབ་ཀྱི་ཕུང་པོ་ཡོངས་སུ་
རྫོགས་པར་བྱ་བ་མཉམ་གཞག་གི་དེ་ཉིད་དང༌། ཆོས་ཀྱི་དབྱིངས་ཀུན་ཏུ་འགྲོ་བས་ཐབས་ཀྱི་ཆ་རྣམས་ལ་ཞུགས་པས་སྙིང་རྗེ་ཆེན་པོ་མཐར་ཕྱིན་པས་བྱ་བ་རྗེས་ཐོབ་སྒྱུ་མ་དེ་གཉིས་ཐབས་ཤེས་ཡ་མ་བྲལ་བར་ཟུང་འཇུག་ཏུ་འཁྱེར་ཤེས་པས། བསོད་
ནམས་དང་ཡེ་ཤེས་ཀྱི་ཚོགས་གཉིས་རྫོགས་པར་བྱ་བ་ནི། ལམ་ཉམས་སུ་ལེན་ཕྱིར་རོ། །བཞི་པ་དེ་ཁོ་ན་ཉིད་ཀྱི་གདན་ནི། དེ་ལྟར་ལྟ་སྒོམ་ཐ་དད་མེད་པར་ཉམས་སུ་བླངས་པས་རྩ་རླུང་ཐིག་ལེའི་ཁམས་སྒྲིབ་བྲལ་དུ་དག་ཅིང་སྨིན་ཏེ་བདེ་ཆེན་ཡེ་
ཤེས་གཙུག་ཏོར་གྱི་འཁོར་ལོར་འདུས་པས་འབྲས་བུའི་དབང་བཞི་ཅིག་ཆར་དུ་བསྐུར་ཏེ། ཆོས་ཅན་བདག་ཏུ་བརྗོད་པ་མཐའ་དག་ཡང་དག་པའི་མཐར་ཐིམ་སྟེ། ཆོས་ཉིད་ཀྱི་ཡོན་ཏན་ཡོངས་སུ་རྫོགས་པས་ཤེས་རབ་ཀྱི་ཕ་རོལ་ཏུ་ཕྱིན་པ་དང་། དེ་

ཉིད་མཆོག་ཏུ་མི་འགྱུར་བའི་བདེ་ཆེན་རང་བཞིན་སྙིང་རྗེའི་སྟོབས་རྫོགས་པས་སྤངས་རྟོགས་མཐར་ཕྱིན་ཅིང༌། མ་འགགས་སྒྱུ་མའི་རོལ་པ་མཁའ་ཁྱབ་ཀྱིས་རྩོལ་མེད་དུ་ནམ་མཁའ་ཇི་སྲིད་སེམས་ཅན་དོན་ལྷུན་གྲུབ་ཏུ་མཛད་པས། རང་གཞན་དོན་
གཉིས་ཕུན་སུམ་ཚོགས་པའི་མཐར་ཐུག་པ། ལྷན་ཅིག་སྐྱེས་པའི་ཡེ་ཤེས་ལ་རྟག་ཏུ་འདུ་འབྲལ་མེད་པའི་ཟུང་འཇུག་གི་སྐུའམ། བླ་མའི་ཡེ་ཤེས་རྡོ་རྗེའི་ངོ་བོ་ཉིད་ཀྱི་སྐུ་མཐར་ཕྱིན་པ་འགྲུབ་པ་ནི། འདོད་པའི་འབྲས་བུ་ཡོངས་སུ་ཐོབ་པ་ཞེས་བྱ་
བས༑ ཚུལ་དེ་ལྟ་བུའི་གནས་ཤེས་པས་བསྒོམ་རིམ་ལ། བདག་མདུན་སྒྲུབ་པ། དབང་ལེན། བསྙེན་པ། ཕྲ་ཐིག གསང་ཤེར་བཅས་ཁྱུགས་ཙམ་རེ་ཤར་མར་ཉམས་ལེན་རྗེས། མཉམ་གཞག་མཐའ་བར་སླེབས་ནས། དེ་ལས་སླར་ལུས་
རྣམ་སྣང་ཆོས་བདུན་གྱིས་གནད་གཅུན། མིག་ལྟ་སྟངས་ཐད་ཀའི་བར་སྣང་ལ་བཅིངས། སེམས་དུས་གསུམ་གྱི་རྟོག་པ། ཐོས་བསམ་གྱི་གོ་བས་གཞལ་ཞིང་དཔྱད་པས་དངོས་དང་དངོས་མེད་སོགས་སུ་ལྟ་བའི་སྤྲོས་པ་སྤངས་ཏེ། སྔར་དཔེའི་ཡེ་
ཤེས་དེས་མཚོན་ནས་སེམས་ཉིད་ཟབ་གསལ་བདེ་སྟོང་ཟུང་འཇུག་རང་ངོ་ཤེས་པ་ཉིད་བླ་མ་ངོ་བོ་ཉིད་སྐུར་ངེས་པས། རྗེ་ཟག་མེད་ཁྱབ་གདལ་སྐྱེ་མེད་ཆོས་ཀྱི་སྐུ། །སྣང་སྟོང་ཟུང་འཇུག་འགགས་མེད་ལོངས་སྤྱོད་
རྫོགས༑ །གང་འདུལ་དེར་སྟོན་ཀུན་ཁྱབ་སྤྲུལ་པའི་སྐུ། །རྗེ་སྐུ་གསུམ་བདག་ཉིད་ཁྱེད་ལ་སྐྱབས་སུ་མཆི། །མ་ནམ་མཁའ་དང་མཉམ་པའི༴ །བླ་མ་སངས་རྒྱས་རིན་པོ་ཆེ་ལ༴ །རྗེ་སངས་

༄༅། །རྒྱས་རིན་པོ་ཆེ་ལ་སྐྱབས་སུ་མཆི། སེམས་ཅན་ཐམས་ཅད་ཀྱིས་ཆོས་སྐུ་སྐྱེ་མེད་ཀྱི་དོན་རྟོགས་པར༴ །ལོངས་སྐུ་འགག་མེད་ཀྱི་རྩལ་འབྱོངས་པར་བྱིན་གྱིས༴
སྤྲལ་སྐུའི་འགྲོ་དོན་ཕྱོགས་མེད་དུ་སྐྱོང་ནུས་པར༴ །མ་ནམ་མཁའ་དང་མཉམ་པའི་སེམས་ཅན་ཐམས་ཅད། བླ་མ་སངས་རྒྱས་རིན་པོ་ཆེ་སྐྱབས་སུ་མཆི། །རྗེ་སངས་རྒྱས་རིན་པོ་ཆེ་ལ་སྐྱབས
སུ་མཆི། །སོགས་ཀྱིས་གསོལ་བ་བཏབ་སྟེ་སྣང་གྲགས་རིག་པ་ཐམས་ཅད་མ་བཅོས་རང་ཆས་པའི་བླ་མའི་རྡོ་རྗེ་གསུམ་དུ་ཐག་ཆོད་པར་བྱས་ལ། མ་བཅོས་ལྟ་བའི་རང་ངོར་མཉམ་པར་བཞག་པ་དང་། རྟོག་ཚོགས་ཤར་ཡང་འཛིན་མེད་རང་སར་
གྲོལ་བའི་ལྟ་ཐོག་ཏུ་ལྷོད་ཀྱིས་གློད་པ་དང༌། ཐུན་མཐར་མཉམ་བཞག་ལས་ལངས་པའི་ཚེ་སྣང་བ་ཐམས་ཅད་ཞེན་མེད་སྒྱུ་མ་ལྟ་བུའི་ཚུལ་ལ་བསླབས་པས་རྟོགས་གོམས་མཐར་ཕྱིན་པ་ལ་བརྩོན་ཏེ། དགེ་བ་བསྔོ་བ་གོང་ལྟར་བྱ་བ་བདེན་གཉིས་ཟུང་
འཇུག་གི་སྒྲུབ་ཐབས་མཚན་མེད་ཀྱི་ལམ་རིམ་མོ། །གེགས་སྲུང་བར་བྱེད་པའི་དམ་ཚིག་གི་དབང་བཞིའི་ཉམས་ལེན་དེ་དང་དེར་མ་ཡེངས་པར་བརྩོན་ཞིང་འགྲུབ་པ་དང་། བོགས་དབྱུང་བའི་སྤྱོད་པ། བདག་དོན་ཞེན་འཛིན་ལས་བརྩམས་པའི་འཇིག་
རྟེན་ཆོས་བརྒྱད་ཀྱི་བྱ་བ་བཏང་བའི། སྤྲོས་མེད་ཀྱི་ལམ་རིམ་གོམས་སྟོབས་དུས་ཚོད་དང་མཚུངས་པར། ཀུ་སུ་ལུའི་སྤྱོད་པ། གསང་བའི་སྤྱོད་པ་དང༌། རིག་པ་བརྟུལ་ཞུགས་ཀྱི་སྤྱོད་པ་དང༌། ཕྱོགས་ལས་རྣམ་རྒྱལ་གྱི་སྤྱོད་པ་བཅས་ལ་

བསླབས་པས་ས་ལམ་གྱི་རྟོགས་པ་བཙན་ཐབས་ཀྱིས་ན་སྤར་ཏེ་ཟུང་འཇུག་གི་རྒྱལ་ཐབས་ཆེན་པོ་ཚེ་གཅིག་གི་དབང་དུ་བྱའོ། །དེ་ལྟར་གོང་དུ་བཤད་པའི་ཉམས་ལེན་གྱི་ཆོ་གའི་ཁྲིགས་རིམ་ནི་གཙོ་བོར་ངག་འདོན་རིགས་ཀྱང་རྒྱས་པའི་ཚུལ་དུ་བཤད
ལ༑ དམིགས་རིམ་ཐམས་ཅད་ཀྱང་ངག་འདོན་དུ་བྱ་ཆོག་པར་ཡོད་པས། ཕྲ་ཐིག་མན། གསང་ཤེར་ཚིག་དབང་གི་སྒོམ་རིམ་འདི་རྣམས་ཀྱང་ཐོག་མར་ངག་ཏུ་བརྗོད་ཅིང༌། དེ་ནས་རླུང་སྦྱོར་དང༌། མཉམ་གཞག་སོགས་བགྱིས་ན་ལས་དང་པོ་
པར་དོན་རྣམས་ཡིད་ཡུལ་དུ་གསལ་འདེབས་ཀྱི་སྒོར་འཆར་བདེ་བ་དང༌། དེང་དུས་ཉམས་ལེན་གྱི་འདྲ་འབག་ཙམ་བྱེད་ངེས་རྣམས་ལའང་། རྫོགས་རིམ་གྱི་རྣམ་བཞག་མཚན་ཙམ་ཐོས་པ་དོན་ཡོད་ཅིང་། བག་ཆགས་བཞག་པའི་རྟེན་དུའང་ཆ་ཚང་
བའི་རྐྱེན་དུ་འགྱུར་སྙམ་ལ། དངོས་སུ་ན། བསྐྱེད་རིམ་ཉམས་ལེན་འདི་རྣམས་འདོན་སྒོམ་སྦྲེལ་བའི་ཚུལ་སྔ་ནས་དར་ལ། རྫོགས་རིམ་གྱི་དམིགས་གནད་འདི་དག་ནི་ཡིད་ཀྱིས་བསྒོམ་བྱ་ཁོ་ན་ལས། ངག་འདོན་དུ་བྱ་སྲོལ་ཆེར་མེད་ཅིང་། ཚིག་
ཙམ་ངག་ཏུ་འདོན་ཁྱེར་ཁོ་ནས་ཆོག་པར་མི་འཛིན་པར་ཞུའོ། །གལ་ཏེ་དབང་བཞིའི་ལམ་ཚང་བར་འདི་ཁོ་ནའི་སྒོ་ནས་ཉམས་སུ་ལེན་པའི་ཡིད་དམ་གདེང་འཆའ་བར་ནུས་པ་དག་མཆིས་ན། ཆོ་ག་རྒྱས་པ་ཁོ་ན་ལ་མི་རེ་བ་དག་གིས་ནི། འདིར་བཀོད་
པའི་ཡིག་རིས་ཁོ་ན་ལ་མི་ཞེན་པར། ཀུན་མཁྱེན་ཆེན་པོའི་གསུང་རིམ་གཉིས་གདན་རྫོགས་དང་། ཁྲིད་རིམ་སྙིང་པོ། ཡོངས་འཛིན་རྗེའི་ཟིན་རིས་སོགས་ད་ལྟ་ཚད་ཐུབ་ཡིག་ཆའི་རྒྱུན་བཞུགས་པའི་དགོངས་པ་གུང་བསྟུན། མཚན་ལྡན་བླ་མ་ལས་

༄༅། །ཞལ་ཁྲིད་ཞིབ་ཏུ་ཞུས་ནས། དབང་བཞིའི་ཉམས་ལེན་རེ་རེ་བཞིན་ཟླ་བཞི་ལྟ་བུའི་གྲངས་སུ་བཅད་པ་ཁོ་ནར། གཙིགས་སུ་མི་མཛད་པ། རིམ་གཉིས་ཀྱི་རྟོགས་པ་ངེས་པ་ཅན་རྙེད་དེ་བརྟན་པ་ཐོབ་པར་བྱ་ན་ཆོ་
གའི་ཁྲིགས་ཆགས་རྒྱས་པ་འདི་ཁོ་ན་ལྟར་མི་དགོས་ཏེ། བསྡུས་པ་དང་ཤིན་ཏུ་བསྡུས་པའི་ཚུལ་ཡོངས་འཛིན་རྗེའི་ཟིན་རིས་ལྟར་མཛད་ནས། རྩ་བའི་སྒོམ་རིམ་ལ་དུས་འདའ་བར་རིགས་ལ། འདིར་ནི་དེང་སྐབས་ནང་གི་ལྟ་སྒོམ་ལ་སྙིང་པོར་འཛིན་
པ་ལྟ་བཞག །ཚིག་ཙམ་ཡང་བསྡུས་པ་སླ་ཆོས་ཤིག་ཁོ་ནས་ཉམས་ལེན་བྱས་ལོ་བར་ཆོག་འཛིན་མང་བ་ལ་བརྟེན་ནས། ཆོག་ཆིང་བསྡུས་པའི་ཚུལ་སྤྲོ་བར་མ་བྱས་སོ། །གསང་ཆེན་རྒྱུད་སྡེའི་དགོངས་བཅུད་དར་ཤམ་གཡོ། །ཉམས་ལེན་འཇུག་
བདེའི་ཡུ་བ་འཁྲིལ་ཆགས་པ། །བླ་མའི་མན་ངག་ནོར་བུའི་ཏོག་གིས་བརྗིད། །སྐལ་ལྡན་རེ་སྐོང་རྒྱལ་མཚན་འདི་རུ་བསྒྲེངས། ༡ །ངོ་མཚར་གཏེར་ཆེན་མཁའ་འགྲོའི་གསང་མཛོད་མཐིལ། །མཁས་གྲུབ་དབང་ཕྱུག་ཁོ་ནའི་སྤྱོད་ཡུལ་ལས། །
བདག་འདྲ་བྱིས་བློའི་གཞལ་བྱར་མ་གྱུར་མོད། །དཔལ་ལྡན་བླ་མའི་ཞབས་སྐྱེས་པདྨ་དཀར། ༢ །ཚངས་གནས་རྒྱན་དུ་མཛེས་པའི་སྐལ་བཟང་ལས། །མན་ངག་སྦྲང་རྩིའི་དོག་པ་གཡོས་པའི་རོ། །སྙིང་གི་རྐང་དྲུག་དགའ་བའི་བཅུད་ལྷག་
པས༑ །མོས་ལྡན་རེ་བ་སྐོང་བའི་དཔྱིད་འདི་སྤེལ། ༣ །མ་ཤེས་འཁྲུལ་པའི་གཞན་དབང་ཉག་གཅིག་ལས། །ཉམས་མྱོང་རྟོགས་གོམས་གནས་ལ་མ་འདྲིས་སྐྱོན། །གསང་བར་བསྒྲགས་དང་ལོག་པར་བཤད་ལ་སོགས། །ཉེས་བྱས་དྲི་མར་
633

བྱས་ཀུན་སྙིང་ནས་འཆགས། །འདིར་འབད་ལེགས་བྱས་ཟླ་འོད་ཀུན་ད་ཡི། །རྗེས་འགྲོ་མཁའ་ཁྱབ་ཡིད་ཅན་ཀུན་དོན་དུ། །ཡོངས་བསྡོ་དེ་མཐུས་སྲིད་མཚོའི་རྦར་འཕྱན་འགྲོ། །མ་ལུས་ལམ་བཟང་རྫིང་འདིས་སྒྲོལ་གྱུར་ཅིག ༥ །རང་
རིག་ཡེ་ཤེས་ཁྱབ་བདག་རྡོ་རྗེ་འཆང༌། །སྙིང་དབུས་སད་པས་གནས་སྐབས་སྒྲིབ་པའི་སྨག །ཡོངས་བཅོམ་ལྷན་སྐྱེས་བདེ་ཆེན་ཧེ་རུ་ཀའི། །སྐུ་བཞིའི་སྣང་ཆེན་ཁྱབ་གདལ་འབར་གྱུར་ཅིག །དེ་ལྟར་བླ་མ་སྒྲུབ་པ་ཐུན་མིན་གྱི་དམིགས་རིམ་འདོན་
སྒོམ་ལྷན་ཅིག་པའི་ཚུལ་དུ་བཀླག་ཆོག་ནག་འགྲོས་སུ་བཀོད་པ་འདིའང་། དཔལ་ལྡན་འབྲུག་པ་རིན་པོ་ཆེའི་ཐུགས་དམ་ཐམས་ཅད་ཀྱི་ནང་ནས་ཀུན་ལ་གཅེས་པ་ལམ་ཟབ་མོ་བླ་མའི་སྒྲུབ་པ་ཞེས་ཆེ་ཐང་དུ་བསྔགས་ཤིང༌། ཚེ་གཅིག་གིས་ཟུང་འཇུག་གི་
དགའ་སྟོན་སྟེར་བ་ལ་སོམ་ཉི་དང་བྲལ་བའི་མན་ངག་གི་བཅུད་ཆེན་པོ་འདི། དེང་དུས་མཚན་ཙམ་ལས་ཉམས་ལེན་དུ་བྱ་བའི་མོས་པ་ཙམ་ཡང་གཏུགས་པའི་དུས། བཀླག་ལུང་ཙམ་ཁོ་ན་ལ་འཚོ་བའང་རིམ་གྱིས་དབང་གཞུའི་རི་མོའི་རྗེས་སུ་འགྲོར་ཉེ་
བ་ལ། རང་ནས་སྐལ་མཉམ་བདག་འདྲ་འགའ་ལ་ཕན་པའང་སྲིད་པས་འདི་ལྟ་བུ་ཞིག་འདྲི་ན་སྙམ་པའི་ཀུན་རྟོགཞིག་འཆར་མུས་ལ། དེ་ཐོག་སྤ་གྲོ་རིན་སྤུངས་རབ་སྡེའི་མཚམས་བླ། དཀར་རྒྱུད་བསྟན་འཛིན་ནས་དབང་བཞིའི་ཉམས་ལེན་འདི་
བཞིན་བགྱིད་འདུན་ལག་ཏུ་ལེན་འཁྱེར་བདེ་བ་ཞིག་འབྲི་འོས་ཀྱི་བསྐལ་མ་གནང་བའང་དོན་ཡོད་པར་བྱ་སླད། ཀུན་མཁྱེན་ཆེན་པོའི་ལམ་ཟབ་ཀྱི་རྣམ་བཤད་ཀུ་མུ་ཏ་ཁྲིད་རིམ་སྙིང་པོ་དང༌། རིམ་གཉིས་གདན་རྫོགས། འཇམ་དཔལ་དཔའ་བོས་ཟིན་

།རིས་སྐུ་བཞིའི་འབྲས་བུའི་དགའ་སྟོན་བཅས་ཀྱི་དགོངས་པ་གུང་བསྡེབས་ཏེ། རྗེ་བཙུན་བླ་མ་འཇམ་དཔལ་ནོར་བུའི་ཞལ་གདམས་ཀྱི་ཟེག་མ་ཡིད་ཡུལ་དུ་ཇི་ལྟར་ངེས་པས་ཟུར་བརྒྱན་ནས། རང་བཟོས་བསྲེ་བསླད༄༅།
མེད་ཁུལ་གྱིས། དཔལ་ལྡན་འབྲུག་པའི་བསྟན་ཞབས་ཙམ་ཟིན་པ་དང་། གྲུབ་པའི་སློབ་དཔོན་སངས་རྒྱས་དངོས་བྱོན་དག་གི་ཞབས་རྡུལ་སྤྱི་བོར་ལེན་པའི་སྐལ་བཟང་ཐོབ་ཅིང༌། གདམས་པའི་བདུད་རྩི་ཅིའང་ལ་ལོངས་སྤྱོད་རུང་གི་སྣོད་ལྡན་དུ་རྗེས་
སུ་བཟུང་བ། ༧ ཁམས་སྤྲུལ་པ་ཆེན་པོའི་མཚན་བླ་དྭགས་ཙམ་འཆང་བ་བླུན་རྟུལ་གྱི་ན་བ་དོན་བརྒྱུད་ཉི་མའམ་ཆོས་ཀྱི་སེངྒེར་འབོད་པ་དེས། ཁ་བཞི་ལྷོ་མོན་ཆོས་ཀྱི་ཞིང་མཆོག་གི་བྱེ་བྲག །ཆོས་སྡེ་ཆེན་པོ་ཀྲོང་སར་ཆོས་འཁོར་རབ་བསྟན་རྩེའི་
སྒྲུབ་གྲྭ་རྟ་ཕག་རི་ཁྲོད་མཁའ་སྤྱོད་གྲུབ་པའི་དགའ་ཚལ་དུ་གྲུབ་པར་བགྱིས་པ། མ་རྟོགས་འཁྲུལ་པའི་གཞན་དབང་དུ་གྱུར་པས་འགལ་ནོངས་ཅི་མཆིས་བླ་མ་ལྷ་ལ་སྙིང་ནས་བཤགས་ཤིང་། དགེ་བ་ཅི་མཆིས་པས་འགྲོ་ཀུན་ཁྱབ་བདག་བླ་མ་རིགས་
དྲུག་གི་གོ་འཕང་བདེ་བླག་ཏུ་འགྲུབ་པའི་རྒྱུར་གྱུར་ཅིག། །།
635
636 (B)

636(B)
BlankPage AsPerOriginalDocument

༄༅། །ལམ་ཟབ་ཐུན་མིན་རྣམ་པ་ལམ་བྱེད་ཀྱི་ཁྲིད་འདོན་བསྒོམ་བྱ་ཚུལ་ཁྲིགས་སུ་བསྡེབས་པ་བཞུགས་སོ།།

།དཔལ་ལྡན་བླ་མ་དམ་པའི་ཞབས་ལ་ཕྱག་འཚལ་ལོ།། དེ་ལ་འདིར་དཔལ་འབྲུག་པའི་ལུགས་ཀྱི་གདམས་ངག་བཀའ་རྒྱ་ཅན་ལྔར་གྲགས་པའི་ཡ་
གྱལ་ལམ་ཟབ་བླ་མའི་སྒྲུབ་པ་འདི་ལ་ཐུན་མོང་དང་ཐུན་མོང་མ་ཡིན་པ་གཉིས་སུ་བཞུགས་པ་ལས། ཐོག་མར་ལམ་ཟབ་ཐུན་མོང་བའི་ལུགས་ཀྱི་བསྙེན་སྒྲུབ་ལས་གསུམ་མཐར་འཁྱོལ་ངེས་པར་
638བྱས༑ དེ་ནས་ལམ་ཟབ་ཐུན་མོང་མ་ཡིན་པ་ལ། རྣམ་པ་ལམ་བྱེད་ལོངས་སྐུའི་སྒྲུབ་པ་དང་། མངོན་སུམ་ལམ་བྱེད་ཆོས་སྐུའི་སྒྲུབ་པ་གཉིས་ལས། དང་པོ་རྣམ་པ་ལམ་བྱེད་ལོངས་སྐུ་སྒྲུབ་པའི་
ཁྲིད་གཞུང་རིམ་གཉིས་གདན་རྫོགས་ཉམས་སུ་བླང་བའི་རིམ་པ་ལ། སྨིན་པར་བྱེདཔ་དབང༌། གྲོལ་བར་བྱེད་པ་སྒྲུབ་ཐབས། གེགས་སྲུང་བར་བྱེད་པ་དམ་ཚིག །བོགས་འདོན་པར་བྱེད་པ་

༄༅། །སྤྱོད་པ་དང་བཞི་ལས། དང་པོ་སྨིན་པར་བྱེད་པ་དབང་ནི། ཐོག་མར་བརྒྱུད་ལྡན་གྱི་བླ་མ་དམ་པ་རྟོགས་པས་བདག་རྒྱུད་གྲོལ་ཞིང༌། ཐུགས་རྗེས་གཞན་རྒྱུད་
སྨིན་ཅིང་གྲོལ་བར་བྱེད་ནུས་པ་ཞིག་མཉེས་པ་གསུམ་གྱི་སྒོ་ནས་ལེགས་པར་བསྟན་ཏེ། ལམ་ཟབ་ཐུན་མོང་མ་ཡིནཔའི་དབང་གི་ཆོ་ག་བྱིན་རླབས་ཀྱི་ཆུ་བོ་དང་གངྒཱའི་ལྷ་མོ་གང་ཡང་རུང་བའི་སྟེང་
ནས་དབང་བཞི་བསྐུར་ཐོབ་དང་ལྡན་ངེས་པ་ཞིག་གསན་དགོས་པའི་དོན་ནོ། །གཉིས་པ་གྲོལ་བར་བྱེད་པའི་སྒྲུབ་ཐབས་ཉམས་སུ་བླང་བ་ལ། བླ་མ་དམ་པ་དེའི་ཞབས་ཀྱི་པདྨོ་ལ་བསྙེན་བཀུར་བགྱིད་
དེ་ལམ་ཟབ་རྣམ་བཤད་ཟབ་ལམ་སྙེ་མ་དང༌། ལམ་ཟབ་ཐུན་མོང་མ་ཡིན་པའི་ཁྲིད་གཞུང་རིམ་གཉིས་གདན་རྫོགས། ཞལ་གདམས་ཁྲིད་རིམ་སྙིང་པོ་སོགས་ཀུན་མཁྱེན་པད་དཀར་ཞབས་ཀྱིས་

མཛད་པ་རྣམས་དང༌། བླ་སྒྲུབ་ཐུན་མོང་མ་ཡིན་པའི་ཟིན་བྲིས་སྐུ་བཞི་འབྲས་བུའི་དགའ་སྟོན་ཞེས་བྱ་བ་ཡོངས་འཛིན་འཇམ་དཔལ་དཔའ་བོས་མཛད་པ་སོགས་ལ་མན་ངག་ལུགས་ཀྱི་ཐོས་བསམ་མཐིལ་ཕྱིན་མཛད་དེ་དགོངས་པ་གུང་བསྒྲིགས་ནས་ཉམས་
སུ་ལེན་ཁྱེར་ཤེས་པ་ཞིག་སྔོན་དུ་འགྲོ་བའི་སྒོ་ནས་ཉམས་སུ་ལེན་པའི་ཚུལ་ལ། སྦྱོར་བ་དང་དངོས་གཞི་གཉིས་ལས། དང་པོ་སྦྱོར་བ་ནི། སྤྱིར་ས་དཔྱད་ལེགས་ཤིང་དབེན་པའི་གནས་ཀྱི་མཚན་ཉིད་ཚང་བ། སྒོས་སུ་གྲུབ་ཐོབ་གོང་མ་རྣམས་ཀྱིས་
ཞབས་ཀྱིས་བཅགས་པའི་སྒྲུབ་གནས་ཁྱད་པར་ཅན་ཉམས་རྟོགས་ཀྱི་ཡོན་ཏན་ཚེགས་མེད་དུ་སྐྱེ་བ་རྣམས་སུ་བསམ་གཏན་གྱི་ཁང་བུ་ཆེ་ཆུང་འཚམས་ལ་ཡིད་དུ་མཆིས་པ་ཞིག་ཏུ་སྒྲུབ་པ་འདིའི་རིང་ལ་དགོས་པའི་ཡོ་བྱད་ཐམས་ཅད་ཚོགས་པར་
བྱས༑ གཟའ་སྐར་འཕྲོད་ལེགས་ཤིག་གི་ཉིན་སྒྲུབ་ཁང་བྱི་དོར་བྱས་ནས་སྟེགས་བུ་མཐོ་བ་ཞིག་ལ་བླ་མའི་སྐུ་རྟེན་བཞུགས་སུ་གསོལ། དེའི་མདུན་དུ་བླ་མ་མཆོད་པའི་རས་བྲིས་ཀྱི་དཀྱིལ་འཁོར་བཀྲམ། དེའི་མདུན་དུ་གཏོར་མ་དང༌། ནང་མཆོད་
བདུད་རྩི། བསང་ཆུ། དེ་དག་གི་མཐའ་མཆོད་པས་བསྐོར་ནས་བཤམ། ཅི་བདེ་བར་གཞི་བགེགས་ཀྱི་གཏོར་མ་དང་ཚོགས་རྫས་ཅི་འབྱོར་བཤམ། རང་གི་མདུན་དུ་རྡོར་དྲིལ་དང་གུལ་ཡུངས་སོགས་ཀྱང་འདུ་བྱས། སྟན་བདེ་བ་ལ་ལུས་དྲང་
པོར་བསྲངས་ནས་དད་མོས་ངེས་འབྱུང་བྱང་ཆུབ་ཀྱི་སེམས་དང་མཚུངས་ལྡན་གྱི་ཀུན་སློང་གསལ་བཏབ་སྟེ། ཐོག་མར་སྐྱབས་འགྲོ་མ་ནམ་བཞི་སྐོར་ལན་གསུམ་དང་ལམ་ཟབ་བརྒྱུད་པའི་གསོལ་འདེབས་ནས་བཟུང་བླ་མ་མཆོད་པའི་གཞུང་བཞིན་

༄༅། །བདག་བསྐྱེད་བསྒོམ་བཟླས་གྲུབ་པར་བྱས། དེ་ནས་བསང་ཆུ་གཤམ་གསལ་ལྟར་བསྒྲུབས་ཟིན་པ་དང་གཞི་བདག་ལ་གཏོར་མ་བསྔོས་ཏེ་ཕྲིན་ལས་བཅོལ། དེ་རྗེས་བགེགས་གཏོར་བཤམས་ནས། ཨོཾ་ཨཱཿ
ཧཱུཾ༑ ཞེས་ལན་གསུམ་བརྗོད་དེ་བྱིན་གྱིས་བརླབ། ཨོཾ་ཨ་ཀཱ་རོ་སོགས་ལན་གསུམ་གྱིས་བསྔོས་ཏེ། ཧཱུཾ། ང་ནི་དཔལ་ལྡན་སྙིང་རྗེའི་སྟོབས། སོགས་གཞུང་བཞིན་བཏང་ནས་བགེགས་རྣམས་བསྐྲད་ཅིང་བདག་གནས་ཡོ་བྱད་
ཐམས་ཅད་གུ་གུལ་གྱི་དུད་པས་བདུག་ཅིང་ཡུངས་ཐུན་གྱིས་བྲབ་བོ། །དེ་ནས། འོག་ཐམས་ཅད་རྡོ་རྗེའི་ས་གཞི། སོགས་སྲུང་འཁོར་གཞུང་བཞིན་འདོན་བསྒོམས་ནན་ཏན་བྱ། དེ་རྗེས་སྒོ་དྲུང་དུ་ཕྱིན་ནས་ཐོ་བརྩིགས་པ་ལ་ཤིང་གི་བྱང་
གསུམ་
བུའི་ཁར་འབྲུ་གསུམ་བརྩེགས་མའི་གཤམ་དུ། ཨཾ་སུཾ་བྷ་ནི་སོགས་དང་འདོད་གསོལ་འོག་ཏུ་སྨོས་པ་ལྟར་བྲིས་ཏེ་བཙུགས་པའི་མདུན་དུ་མཆོད་པ་བཤམ། ཐོ་རྟེན་ལ་དམིགས་ཏེ། ཨོཾ་སྭ་བྷ་ཝ་སོགས་ཀྱིས་སྦྱངས། ཐོ་རྟེན་མི་
དམིགས་ཏེ་སྟོང་པ་ཉིད་དུ་གྱུར། སྟོང་པའི་ངང་ལས། པད་ཉིའི་གདན་ལ་ཧཱུཾ་ལས་རྡོ་རྗེ་ཧཱུྃ་གིས་མཚན་པ་ཡོངས་སུ་གྱུར་པ་ལས་ཁྲོ་བོའི་རྒྱལ་པོ་གནོད་མཛེས་སྐུ་མདོག་ནག་པོ། ནག་དམར་
༈ དཀར་བའི་ཞལ་གསུམ་གདངས་ཤིང་དྲག་པོའི་གད་རྒྱངས་སྒྲོག་པ། དམར་ལ་ཟླུམ་པའི་སྤྱན་གསུམ་གསུམ་གཟིར་ཞིང་། སྨ་ར་ཨག་ཚོམ་མེ་ལྟར་འབར་བ། ཕྱག་དྲུག་གི་གཡས་པ་གསུམ་ན་641

རྡོ་རྗེ། འཁོར་ལོ། རིན་ཆེན་བསྣམས་ཤིང་། གཡོན་པ་གསུམ་ན་ཞགས་པ་དང་བཅས་པའི་སྡིགས་མཛུབ། པདྨ། རལ་གྲི་བསྣམས་པ། སྦོམ་ཞིང་ཐུང་ལ་གསུས་པ་འཕྱང་བ། ཡན་
ལག་རགས་པ། དཔལ་གྱི་ཆས་ཀྱིས་ལེགས་པར་བརྒྱན་ཏེ། ཞབས་གཡས་བསྐུམ་ཞིང་གཡོན་བརྐྱང་བས་ཕྱོགས་སྐྱོང་བ་བརྫིས་ཏེ་ཡེ་ཤེས་མེ་དཔུང་རབ་ཏུ་འབར་བའི་དབུས་ན་བཞུགས་པའི་སྤྱི་
བོར་ༀ་དཀར་པོ། མགྲིན་པར་ཨཱཿ དམར་པོ། ཐུགས་ཀར་ཧཱུཾ་སྔོན་པོ། དེ་དག་ལས་འོད་ཟེར་འཕྲོས། ཡེ་ཤེས་པ་ཛཿ ཧཱུྃ་བཾ་ཧོཿ གཉིས་སུ་མེད་པར་གྱུར། སླར་ཡང་དབང་ལྷ་སྤྱན་
དྲངས༑ དེ་རྣམས་ཀྱིས་རིན་པོ་ཆེའི་བུམ་པ་བདུད་རྩིས་གང་བས་དབང་བསྐྱར། སྐུ་གང༌། དྲི་མ་དག །ཆུའི་ལྷག་མ་གྱེན་དུ་ལུད་པ་ལས་རིགས་ཀྱི་བདག་པོ་མི་བསྐྱོད་པས་དབུ་བརྒྱན་པར་
གྱུར༑ དེ་ལ་དམིགས་ཏེ། ཨོཾ་ཨཱཿ བཛྲ་ཨཀྶཾ་ཧུཾ་ཧཱུྃ་ཕཊ། སྔགས་ཐོག་མཐའ་གོང་བཞིན་སྦྱར་ཏེ། པཱ་ཏྱཾ༴ པུ ཥྤ༴ དྷུ་པེ༴ ཨཱ་ལོ་ཀེ༴ གནྠེ༴ ནཻ་ཝི་དྱེ༴ ཤཔྟ་ཧུཾ་ཧཱུྃ་ཕཊ། ཅེས་པས་
མཆོད། དེ་བཞིན་གཤེགས་པ་ཐམས་ཅད་ཀྱི། །མཐུ་སྟོབས་གཅིག་ཏུ་བསྡུས་པ་ཡི། །རྡོ་རྗེ་ཁྲོ་བོའི་སྐུར་སྟོན་པ། །གནོད་མཛེས་རྒྱལ་པོར་ཕྱག་འཚལ་བསྟོད། །ཅེས་པས་བསྟོད། བཟླས་དམིགས་

༄༅། །ནི། ཐུགས་ཀར་ཉི་གདན་ལ་ཧཱུཾ་ནག་པོའི་མཐར་བཟླ་བྱའི་སྔགས་འཕྲེང་ནག་པོ་གཡས་སུ་འཁོར་བ་ལས་འོད་ཟེར་འཕྲོས། རྒྱལ་བ་སྲས་བཅས་མཆོད་དེ་བྱིན་རླབས་
དང་ནུས་མཐུ་ཐམས་ཅད་བསྡུས་ནས་བསྟིམས་པས་བར་ཆད་སྲུང་བའི་ནུས་མཐུ་ཅན་དུ་གྱུར་པར་མོས། སླར་འོད་ཟེར་མཚོན་ཆའི་རྣམ་པ་ཅན་དཔག་ཏུ་མེད་པ་འཕྲོས་པས་གདོན་བགེགས་བར་དུ་
གཅོད་པའི་ཚོགས་ཐམས་ཅད་གསོད་གཅོད་གཏུབས་ནས་མི་དམིགས་པར་བྱས། སླར་ཡང་འོད་ཟེར་འཕྲོས་ནས་བདག་གནས་ཡོ་བྱད་སོགས་ལ་ཐིམ་པས་གང་གིས་ཀྱང་གླགས་མི་རྙེད་པའི་རང་
བཞིན་དུ་གྱུར་པར་བསམ་སྟེ། ཨོཾ་སུམ་བྷ་ནི་སུམ་བྷ་ཧུཾ་ཧཱུྃ་ཕཊ། སོགས་ཅི་ནུས་བཟླས་མཐར། དབྱངས་གསལ་ཡིག་བརྒྱ་རྟེན་སྙིང་ལན་གསུམ་རེ་བརྗོད་རྗེས། ཁྲོ་བོའི་རྒྱལ་པོ་གསན་ཅིང་དགོངས་སུ་གསོལ། ཇི་
སྲིད་སྒྲུབ་པ་མཐར་མ་ཕྱིན་གྱི་བར་དེ་སྲིད་དུ་ཐོ་རྟེན་འདི་ལ་བརྟན་པར་བཞུགས་སུ་གསོལ། བརྟན་པར་བཞུགས་ནས་ཀྱང་སྒྲུབ་པ་ལ་བར་དུ་གཅོད་པའི་ཚོགས་ཐམས་ཅད་སྲུང་ཞིང་ཟློག་པའི་འཕྲིན་
༣ ལས་མཛད་དུ་གསོལ། ཅེས་འདོད་གསོལ་ལན་གསུམ་བརྗོད། ཡེ་དྷརྨ་བཟླས་ནས་འབྲུ་དང་མེ་ཏོག་ལ་སྔགས་ཏེ། ཨོཾ་བདེ་ལེགས་རྒྱ་མཚོ་དཀོན་མཆོག་རིན་ཆེན་ལ། །སོགས་ཤིས་པ་བརྗོད་དེ་འབྲུ་དང་མེ་ཏོག་

འཐོར༑ དེ་ནས། འོག་ཐམས་ཅད་རྡོ་རྗེའི་ས་གཞི། སོགས་སྲུང་འཁོར་གཞུང་བཞིན་འདོན་སྒོམ་བྱེད་དེ་མཚམས་དམ་དུ་བསྡམ། དེ་ནས་བཟུང་བཀའ་རྒྱ་ཅན་གྱི་སྒྲུབ་པ་ཡིན་པས་ཕྱི་མིས་རང་མི་མཐོང་བ་དང༌། རང་གིས་ཀྱང་གཞན་
མི་མཐོང་བར་བྱེད་ཅིང༌། དུ་བ་ཙམ་མ་གཏོགས་ནང་ཉེར་སྤྱད་ཕྱིར་མི་གཏོང་། ཆུ་ཙམ་མ་གཏོགས་ཕྱི་སྤྱད་ནང་དུ་མི་བླང་། ཡོ་བྱད་སྟབས་ཅིག་ཏུ་མ་འབྱོར་བས་མ་ལེན་ཀ་མེད་བྱུང་ཡང༌། སྐུ་བཞི་སྒྲུབ་པའི་ཐུན་མཚམས་རྣམས་སུ་སྤྲོད་ལེན་བྱ་
ཞིང་༑ ནད་དང་ཁམས་འདུས་ཕྲན་བུའི་རྐྱེན་གྱིས་མཚམས་མི་གསེང༌། བློ་རྩེ་བླ་མ་ཉག་གཅིག་ལ་གཏད། ཉམས་ལེན་མོས་གུས་ཁོ་ན་ལ་བྱེད། ཆ་རོགས་གསོལ་འདེབས་འབའ་ཞིག་ལ་བཅོལ། སྐྱིད་པ་བྱུང་ན་བླ་མའི་བཀའ་དྲིན་དུ་
བསམ༑ སྡུག་པོ་བྱུང་ན་རང་རེའི་སྔོན་གྱི་ལས་ངན་འཛད་པར་བསྒོམ། སྙིང་རུས་ལྟར་རྐང་སྙོམས་སུ་འཇུག་ཅིང་མཚམས་རྒྱ་རས་སུ་མ་བོར་བའི་སྒོ་ནས་སྒྲུབ་པའི་ཞེ་བཅད་མཐར་འཁྱོལ་ངེས་པ་བྱའོ། །དེ་ནས་ནང་དུ་སྟན་ལ་འཁོད་དེ། སླར་
ཡང་། འོག་ཐམས་ཅད་རྡོ་རྗེའི་ས་གཞི། སོགས་སྲུང་འཁོར་ལན་གསུམ་བརྗོད་དེ་དམིགས་པ་ནན་ཏན་དུ་བསྒོམས་པ་འདི་མཚམས་མ་གྲོལ་བར་དུ་མི་བསྡུ་ཞིང་ཉིན་རེ་བཞིན་གསལ་འདེབས་རེ་བྱེད་པའོ། །དེ་ནས་མཆོད་པའི་བྱིན་
རླབས༑ མདུན་བསྐྱེད་ཀྱི་མངོན་རྟོགས། སྤྱན་འདྲེན། ཕྱག་འཚལ། མཆོད་བསྟོད་ཀྱི་རིགས། བདག་དང་མཁའ་མཉམ། གསོལ་ཁ། ཚོགས་མཆོད། གཏོར་བསྔོས། ལྷག་མ། བཟོད་གསོལ། མདུན་བསྐྱེད་བརྟན་

༄ ༅། །བཞུགས། བདག་བསྐྱེད་བསྡུ་ལྗང་། བསྔོ་སྨོན་ཤིས་བརྗོད་བཅས་བྱ་བ་དེ་རྣམས་སྦྱོར་བ་སྔོན་འགྲོའི་ཆོ་གའོ། །གཉིས་པ་དངོས་གཞི་ལ། བཏགས་པའི་དཀྱིལ་འཁོར་དུ་བླ་མ་སྤྲུལ་པའི་སྐུར་སྒྲུབ་
པ༑ ལུས་ཀྱི་དཀྱིལ་འཁོར་དུ་བླ་མ་ལོངས་སྤྱོད་རྫོགས་པའི་སྐུར་སྒྲུབ་པ། བྷ་གའི་དཀྱིལ་འཁོར་དུ་བླ་མ་ཆོས་ཀྱི་སྐུར་སྒྲུབ་པ། བྱང་ཆུབ་སེམས་ཀྱི་དཀྱིལ་འཁོར་དུ་བླ་མ་ངོ་བོ་ཉིད་ཀྱི་སྐུར་སྒྲུབ་པ་དང་བཞི་སྟེ། དེ་རྣམས་སྨིན་སློབ་ཀྱི་དབང་དུ་བྱས་
ཏེ་ལོ་གསུམ་དང་ཕྱོགས་གསུམ་གྱི་རིང་ལ་མཐར་འཁྱོལ་བར་བྱས་པའི་ཕྱག་བཞེས་ཀྱང་སྣང་མོད། འོན་ཀྱང་དུས་དབང་གིས་དེ་འདྲ་མི་ལྕོགས་པ་མང་བར་བརྟེན། འདིར་ཟླ་བཞི་ངེས་པ་ཅན་དུ་མཛད་སྲོལ་ལྟར་ཁྲིགས་སྡེབས་སུ་འགོད་པ་ལ། ཐོག་
Ju
མར་བཅས་གཤོམ་བྱ་ཚུལ་ནི། སྤྱིར་བཏང་བླ་མ་མཆོད་པའི་སྒྲུབ་ཆོག་གི་བཅས་གཤོམ་དང་འདྲ་བ་ལ། དམིགས་བསལ་བདག་འཇུག་རྒྱས་པ་བླང་བའི་ལུགས་ལ་དབང་རྫས་དངོས་སུ་བཤམ་པར་མཛད་ཅིང་། དབང་བཞི་བསྡུས་པ་བླང་བའི་
ལུགས་ལ་དབང་རྫས་རྣམས་དངོས་སུ་བཤམ་མི་དགོས་པས་སྐབས་ཐོབ་དང་བསྟུན་བྱ་བའི་ཁྱད་པར་ཙམ་མོ། །དེ་ནས་སྟན་བདེ་བ་ལ་རང་ཉིད་ལུས་དྲང་པོར་བསྲངས་པ་སོགས་སྒོ་གསུམ་གྱི་གནད་བཅོས་ཏེ། སྐྱབས་འགྲོ་མ་ནམ་བཞི་སྐོར་ལན་གསུམ་
༥ དང་ལམ་ཟབ་བླ་མ་བརྒྱུད་པའི་གསོལ་འདེབས་ཀྱི་མཐར། བླ་མ་སྐུ་ཁམས་བཟང་བར་གསོལ་བ་འདེབས། །སོགས་བརྟན་བཞུགས་དང༌། ཕྱག་འཚལ་བ་དང་མཆོད་ཅིང་བཤགས་པ་དང༌། །སོགས་ཡན་ལག་

བདུན་པ་བྱས་རྗེས། སླར་ཡང་། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆི། སོགས་སྐྱབས་འགྲོ་ལན་གསུམ་དང་། སེམས་ཅན་ཐམས་ཅད་མི་
བཟད་པའི་སྡུག་བསྔལ་དང་བྲལ་ནས་མི་གནས་པའི་མྱ་ངན་ལས་འདས་པ་ལ་འགོད་པའི་ཕྱིར། བླ་མ་རྡོ་རྗེ་སེམས་དཔའི་སྒྲུབ་པ་ལ་འཇུག་པར་བྱའོ། །ཞེས་སྨོན་པ་དང་འཇུག་པའི་སེམས་
བསྐྱེད། སེམས་ཅན་ཐམས་ཅད་བདེ་བ་དང་བདེ་བའི་རྒྱུ་དང་ལྡན་པར་གྱུར་ཅིག །སོགས་ཚད་མེད་པ་བཞིས་སྙིང་རྗེ་ཆེན་པོ་མངོན་དུ་བྱས་ཤིང་བྱང་ཆུབ་ཀྱི་སེམས་བསྒོམ། དེ་ནས་ཆོས་ཉིད་དེ་བཞིན་ཉིད་ཀྱི་དག་པ་
དང་༑ ཆོས་ཅན་ལྷ་དང་ལྷ་མོའི་དག་པ་དང་། སོ་སོ་རང་རིག་གི་དག་པ་སྟེ་དག་པ་གསུམ་ལས། དང་པོ་ཆོས་ཉིད་དེ་བཞིན་ཉིད་ཀྱི་དག་པ་ནི། ཨོཾ་སྭ་བྷཱ་ཝ་ཤུདྡྷསརྦ་དྷརྨཱསྭ་བྷཱ་ཝ་ཤུདྡྷ྅ཧཾ། ཆོས་ཐམས་ཅད་རབ་ཏུ་མི་
གནས་པའི་སྟོང་པ་ཉིད་དུ་གྱུར། དེ་ལས། གཉིས་པ་ཆོས་ཅན་ལྷ་དང་ལྷ་མོའི་དག་པ་ནི། སྟོང་པ་ཉིད་ཨེ་ཡིག་གི་རང་བཞིན་ཡོངས་སུ་གྱུར་པའི་ཆོས་འབྱུང་འབྱུང་བ་རིམ་བརྩེགས་རི་རབ་པདྨ་རྭ་གུར་
དང་བཅས་པའི་སྣ་ཚོགས་རྡོ་རྗེའི་གཞིར། ཡེ་ཤེས་ལྔའི་རང་བཞིན་གྱི་གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞི་དང་ལྡན་པ། འདོད་སྣམ། ཕ་གུ། དྲྭ་བ་དྲྭ་ཕྱེད། ཤར་བུ། བྱ་

༄༅། །འདབ། པུ་ཤུ། དབུས་འཕྱུར་བུར་རིན་པོ་ཆེའི་ཏོག་གིས་བརྒྱན་པ་པདྨ་ལ་གནས་པའི་ཆོས་ཀྱི་འཁོར་ལོ་རི་དྭགས་གདུགས་ལ་སོགས་པས་སྤྲས་པའི་ནང་སྣ་ཚོགས་
པདྨ་འདབ་མ་ལྔ་པའི་ལྟེ་བ་ལ་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་པདྨ་ཟླ་ཉི་བརྩེགས་པའི་གདན་ལ། རང་གི་སེམས་རྒྱ་དུས་ཀྱི་བླ་མ་རྡོ་རྗེ་སེམས་དཔའ་ཐོག་མ་དང་མཐའ་མ་
མེད་པའི་ཀུན་ཏུ་བཟང་པོ་བརྟན་གཡོ་ཐམས་ཅད་ཀྱི་ཁྱབ་བདག་ཏུ་གྱུར་པ་དེ་ཉིད་ཐུགས་རྗེ་ཆེན་པོའི་དབང་གིས་ཁམས་གསུམ་གྱི་སྲིད་པ་ན་འགྲོ་བའི་དོན་མཛད་པའི་ཕྱིར། ཧཱུཾ་ཡིག་གིས་སྤྲུལ་པའི་
འབྲས་བུའི་བླ་མ་རྡོ་རྗེ་འཆང་རིགས་ཐམས་ཅད་ཀྱི་བདག་པོ་བལྟ་བས་ཆོག་མི་ཤེས་པར་མཛེས་པ་མཚན་དཔེས་སྤྲས་པའི་སྐུ་ཨིནྡྲ་ནཱི་ལ་བཅག་པའི་འཕྲོ་ལྟར་སྔོ་བ། ཤིན་ཏུ་ཞི་ཞིང་འཛུམ་
པ༑ རལ་པའི་ཟུར་ཕུད་ལ་སྣ་ཚོགས་རྡོ་རྗེ་དང་ཟླ་བ་ཕྱེད་པ་འཛིན་པ། རིན་པོ་ཆེའི་ཅོད་པན་ལ་སོགས་པའི་རྒྱན་དང་ཕྱག་རྒྱ་དྲུག་གིས་བརྒྱན་པ། དར་གྱི་སྟོད་གཡོགས་དང་ཤམ་ཐབས་
ཞཅན༑ རྡོ་རྗེ་སྙེམས་མ་དམར་མོ་མཛེས་སྡུག་གི་ཕུལ་དུ་བྱོན་པ་བཅུ་དྲུག་པའི་ལང་ཚོ་ཅན་ཕྱོགས་ཀྱི་གོས་མ་ཕྱག་རྒྱ་ལྔས་བརྒྱན་ཅིང་གྲི་ཐོད་འཛིན་པ་ལ་རྡོ་རྗེ་དང་དྲིལ་བུ་བསྣམས་པའི་ཕྱག་དག་གིས་

འཁྱུད་དེ་རྡོ་རྗེ་སྐྱིལ་མོ་ཀྲུང་གིས་འོད་ཀྱི་ཕྲེང་བ་འཁྲིགས་པའི་དབུས་ན་བཞུགས་པར་གྱུར། མདུན་གྱི་འདབ་མ་ནས་གཡས་སྐོར་དུ། གྱད་དང༌། གླང་པོ་ཆེ་དང༌། རྟ་དང༌། རྨ་བྱ་
དང་༑ ཤང་ཤང་གིས་བཏེགས་པའི་རིན་པོ་ཆེའི་ཁྲི་པད་ཉིའི་གདན་ལ། གཙོ་བོའི་སྐ་ལས་འཕྲོས་པའི་ཨཾ་ཡིག་ལས་རྣམ་པར་སྣང་མཛད་ཡབ་ཡུམ་དཀར་པོ། ཧཱུཾ་ལས་མི་བསྐྱོད་པ་ཡབ་ཡུམ་
སྔོན་པོ། ཏཱཾ་ལས་རིན་འབྱུང་ཡབ་ཡུམ་སེར་པོ། ཧྲཱིཿ ལས་འོད་དཔག་མེད་ཡབ་ཡུམ་དམར་པོ། ཨ་ལས་དོན་གྲུབ་ཡབ་ཡུམ་ལྗང་ཁ། ཡབ་རྣམས་རྡོ་རྗེ་དང་དྲིལ་བུ་འཛིན་པས་ཡུམ་གྲི་ཐོད་
འཛིན་པ་ལ་འཁྱུད་པ། འཁོར་ལོས་སྦྱར་བ་བཞིན་རྒྱན་ཐམས་ཅད་ཀྱིས་བརྒྱན་ནས་གཙོ་བོ་ལ་འདུད་པའི་ཚུལ་གྱིས་རྡོ་རྗེའི་སྐྱིལ་མོ་ཀྲུང་གིས་བཞུགས་པའོ། །ལྷ་དེ་དག་ཐམས་ཅད་ཀྱི་སྤྱི་བོར་
ཨཾ༑ མགྲིན་པར་ཨཱཿ སྙིང་གར་ཧཱུཾ། དེ་དག་ལས་འོད་འཕྲོས། དཔའ་བོ་དང་རྣལ་འབྱོར་མས་བསྐོར་བའི་ཡེ་ཤེས་ཀྱི་དཀྱིལ་འཁོར་སྟེང་གི་ནམ་མཁར་ཕེ། ཛཿ ཧཱུྃ་བཾ་ཧོཿ དམ་ཚིག་གི་
འཁོར་ལོ་དང་གཉིས་སུ་མེད་པར་གྱུར། ཅེས་བདག་བསྐྱེད་བསྒོམ། དེ་ནས་མདུན་བསྐྱེད་ནི། མདུན་གྱི་ནམ་མཁར་སྟོང་པ་ཉིད་ཨེ་ཡིག་གི་རང་བཞིན་ཡོངས་སུ་གྱུར་པའི་ཆོས་འབྱུང་འབྱུང་བ་རིམ་

༄༅། །བརྩེགས་རི་རབ་པདྨ་རྭ་གུར་དང་བཅས་པའི་སྣ་ཚོགས་རྡོ་རྗེའི་གཞིར། ཡེ་ཤེས་ལྔའི་རང་བཞིན་གྱི་གཞལ་ཡས་ཁང་གྲུ་བཞི་སྒོ་བཞི་རྟ་བབས་བཞི་དང་ལྡན་
ཟྭཔ༑ འདོད་སྣམ། ཕ་གུ། དྲྭ་བ་དྲྭ་ཕྱེད། ཤར་བུ། བྱ་འདབ། པུ་ཤུ། དབུས་འཕྱུར་བུར་རིན་པོ་ཆེའི་ཏོག་གིས་བརྒྱན་པ། པདྨ་ལ་གནས་པའི་ཆོས་ཀྱི་འཁོར་ལོ་རི་དྭགས་གདུགས་ལ་
སོགས་པས་སྤྲས་པའི་ནང་སྣ་ཚོགས་པདྨ་འདབ་མ་ལྔ་པའི་ལྟེ་བ་ལ་སེང་གེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲི་པདྨ་ཟླ་ཉི་བརྩེགས་པའི་གདན་ལ། རྒྱུ་དུས་ཀྱི་བླ་མ་རྡོ་རྗེ་སེམས་དཔའ་
སོགས་གོང་བཞིན་བྱས་ཏེ། སྟེང་གི་ནམ་མཁར་ཕེ། ཛཿ ཧཱུྃ་བཾ་ཧོཿ དམ་ཚིག་གི་འཁོར་ལོ་དང་གཉིས་སུ་མེད་པར་གྱུར། ཐུགས་ཀའི་འོད་ཟེར་གྱིས་དབང་གི་ལྷ་ཚོགས་སྤྱན་དྲངས། དེ་རྣམས་ཀྱིས་
རིན་པོའི་བུམ་པ་བདུད་རྩིས་གང་བས་མདུན་བསྐྱེད་ཀྱི་ལྷ་ལ་དབང་བསྐུར། སྐུ་གང་། དྲི་མ་དག །ཆུའི་ལྷག་མ་སྤྱི་བོར་འཁྱིལ་བ་ལས། གཙོ་འཁོར་ཐམས་ཅད་ལ་རྡོ་རྗེ་སེམས་དཔའ་དཀར་
༈ པོས་དབུ་བརྒྱན་པར་གྱུར། ཅེས་འདོན་སྒོམ་བྱ། དེ་ནས་མདུན་བསྐྱེད་ལ་དམིགས་ནས་ཡན་ལག་བདུན་པ་བྱ་བའི་ཕྱིར། ཐོག་མར་བདག་བསྐྱེད་ལས་ལྷ་དང་ལྷ་མོའི་ཚོགས་སྤྲོས་ནས་ཕྱག་འཚལ་བར་མོས་ཏེ། གང་གིས་འཁོར་

བའི་ཉེས་པ་ནི། །དྲན་པ་ཙམ་གྱིས་འཇོམས་མཛད་ཅིང༌། །བླ་མའི་བྱང་ཆུབ་ཐོབ་མཛད་པ། །བླ་མའི་ཞབས་ལ་ཕྱག་འཚལ་ལོ། །གང་གིས་མ་རིག་མུན་པའི་ཚོགས། །སྨག་ཏུ་གྱུར་པ་སེལ་
ཤྲཱྀ མཛད་པ། ཉི་མའི་དཀྱིལ་འཁོར་ལྟ་བུ་ཡི། །བླ་མའི་ཞབས་ལ༴ །གང་གིས་འཁོར་བའི་སྡུག་བསྔལ་གྱི། །ཚ་གདུང་མ་ལུས་སེལ་མཛད་པ། །ཟླ་བའི་དཀྱིལ་འཁོར་ལྟ་བུ་ཡི།། བླ་མའི་
ཞབས་ལ༴ །གང་གིས་འདོད་ཆགས་ལ་སོགས་པའི། །ཉོན་མོངས་ནད་རྣམས་སེལ་མཛད་པ། །སྨན་པའི་རྒྱལ་པོ་ལྟ་བུ་ཡི། །བླ་མའི་ཞབས༴ །གང་གིས་ཟག་མེད་བདེ་ཆེན་གྱི། །གྲོང
ཁྱེར་མཆོག་ཏུ་སྐྱེལ་མཛད་པ། །རྟ་མཆོག་རིན་ཆེན་ལྟ་བུ་ཡི། །བླ་མའི་ཞབས་ལ༴ །གང་གིས་སྐྱེ་རྒ་ན་འཆི་ཡི། །ཆུ་བོ་ཆེ་ལས་སྒྲོལ་མཛད་པ། །མཉན་པའི་རྒྱལ་པོ་ལྟ་བུ་ཡི། །བླ་མའི
ཞབས༴ །གང་གིས་འགྲོ་བའི་དགོས་འདོད་དག །ཡིད་བཞིན་རྫོགས་པར་འབྱུང་འགྱུར་བའི། །ནོར་བུ་རིན་ཆེན་ལྟ་བུ་ཡི། །བླ་མའི་ཞབས་ལ༴ །གང་གིས་ཆོས་རྣམས་ཐམས་ཅད་
ཀུན༑ །འདུ་འབྲལ་མེད་པར་ཁྱབ་གྱུར་པ། །ནམ་མཁའ་ལྟ་བུའི་ཐུགས་མངའ་བའི། །བླ་མའི་ཞབས་ལ་ཕྱག་འཚལ་ལོ། །གང་གི་དྲིན་གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་

༄༅། །གང་། །བླ་མ་རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །ཅེས་འདོན་བསྒོམས་བྱས། དེ་ནས་མཆོདཔའི་འགོ་མནྜལ་གྱིས་དྲངས་ཏེ་འབུལ་བའི་ཕྱིར། དྲི་བཟང་པོས་བགོས་
པའི་མཎྜལ་མེ་ཏོག་གི་ཚོམ་བུ་ཅན་སངས་རྒྱས་ཀྱི་ཞིང་ཁམས་ཇི་ལྟར་གདམ་པར་འདོད་པ་དེ་ལྟ་བུའི་ཡོན་ཏན་ཅན་དུ་གསལ་བཏབ་སྟེ་འབུལ་བ་ནི། ༀ་བཛྲ་བྷུ་མི་ཨཱཿ ཧཱུཾ། དབང་ཆེན་གསེར་གྱི་ས་གཞི་སོགས་ནས། གུ་རུ་ཨི་དཾ་
མཎྜལ་ལ་ཀཾ་ནིརྻ་ཏ་ཡཱ་མི། ཞེས་པའི་བར་ཚོམ་བུ་ཉི་ཤུ་རྩ་གསུམ་མ་སྤྱི་ལྟར་ཕུལ། མཉེས་བྱེད་མཎྜལ་བཟང་པོ་འདི་ཕུལ་བས། །སོགས་བརྗོད། མཎྜལ་གྱི་གཞི་དེ་ལས་ཕྱི་ནང་གསང་བ་དེ་ཉིད་ཀྱི་མཆོད་རྫས་རིམ་པར་སྤྲོས་
ནས་འབུལ་བར་དམིགས་ཏེ། ཧཱུཾ། པདྨ་ཨུཏྤ་ལ་དང་ཀུ་མུད་ཏ། །སོགས་དང༌། ཧཱུཾ། ནམ་མཁའི་ཉི་ཟླ་གཟའ་སྐར་འཇའ་ཚོན་དང༌། །སོགས་དང༌། ཧཱུཾ། ལྷ་ཡི་དབང་པོ་ཉེ་བའི་དབང་པོ་
དང་༑ །སོགས་དང༌། ཧཱུཾ། ཕྱོགས་བཅུའི་འཇིག་རྟེན་རབ་འབྱམས་ཐམས་ཅད་ན། །སོགས་དང༌། ཧཱུཾ། གསང་བ་མཆོག་གི་མཆོད་པ་དམ་པ་ནི། །སོགས་དང་། ཨེ་མ་ཧོ་བདེ་ཆེན་འདོད་པ་
༈ ཡིས༑ །སོགས་མཆོད་པ་རྣམས་རིམ་པར་ཕུལ་བ་མཆོད་པའི་ཡན་ལག་དང་། བདག་དང་མཁའ་མཉམ་སེམས་ཅན་མ་ལུས་པས། །སོགས་ཀྱིས་སྡིག་པ་བཤགས་པའི་ཡན་ལག་དང་། སྐྱེས་མཆོག་རིན་ཆེན་སྲས་དང་

བཅས་རྣམས་དང༌། །སོགས་ཀྱིས་རྗེས་སུ་ཡི་རང་བའི་ཡན་ལག་དང་། མོས་པའི་བྱེ་བྲག་གདུལ་བྱ་སྣ་ཚོགས་ལ། །སོགས་ཀྱིས་ཆོས་འཁོར་བསྐོར་བར་བསྐུལ་བའི་ཡན་ལག་དང་། ཆོས་སྐུ་སྤྲོས་པ་མ་ལུས་ཞི་གྱུར་
ཀྱང་༑ སོགས་ཀྱིས་མྱ་ངན་ལས་མི་འདའ་བར་གསོལ་བའི་ཡན་ལག་དང་། སོ་སོ་ཐར་དང་དེ་བཞིན་བྱང་ཆུབ་སེམས། །སོགས་ཀྱིས་བསྔོ་བའི་ཡན་ལག་གི་བར་བྱས་རྗེས། ཧཱུཾ། སྐུ་ལ་ཚད་མེད་བགྲང་དུ་མེད།
སོགས་དང༌། ཧཱུཾ། བརྗོད་དུ་མེད་པའི་ངང་ཉིད་ལས། །སོགས་དང༌། ཧཱུཾ། ཕུང་པོ་ཁམས་དང་སྐྱེ་མཆེད་དང༌། །སོགས་དང༌། ཧཱུཾ། ཀུན་རྟོག་ཐམས་ཅད་རྣམ་སྤངས་པ། །སོགས་
དང༌། ཧཱུཾ། ཁོང་སྟོང་ཁྱོད་ཀྱི་སྐུ་ལ་མེད། །སོགས་དང༌། ཧཱུཾ། ཐབས་དང་ཤེས་རབ་བདག་ཉིད་ཀྱིས། །སོགས་དང༌། ཧཱུཾ། སྐྱེས་མཆོག་ཁྱེད་ཀྱི་སྤངས་པ་དང༌། །སོགས་
དང༌། ཧཱུཾ། མགོན་པོ་ཁྱེད་ཀྱི་སྐུ་གསུང་ཐུགས། །སོགས་དང༌། ཕྱག་འཚལ་དཔལ་ལྡན་བླ་མ་ལའོ། །ཞེས་པའི་བར་གྱིས་རིམ་པར་བསྟོད། དེ་ནས་བདག་འཇུག་རྒྱས་པ་བླང་བའི་ལུགས་ལ་མཚམས་འདིར་བུམ་
བསྐྱེད་འདོན་བསྒོམ་བྱ། དབང་བཞི་བསྡུས་པ་བླང་བའི་ལུགས་ལ་བསང་ཆུ་དང་བདུད་རྩི་གཤམ་གསལ་ལྟར་བསྒྲུབ། དེ་རྗེས་རྒྱས་པར་སྤྲོ་ན། ཁྲུས་དང་མནྜལ་ནས་བཟུང་སྟེ་བདག་འཇུག་གཞུང་བཞིན་བླང་། བསྡུ་ན། མཎྜལ་སྔོན་དུ་འགྲོ་བའི་

༄༅། །སྒོ་ནས། མཚན་རྣམས་ཡོངས་རྫོགས་བླ་མའི་སྐུ། །སོགས་ཀྱིས་དབང་བཞི་བླང་བས་འཐུས་སོ། །དེ་ནས་མདུན་བསྐྱེད་ལ་དམིགས་ཏེ་སྤྲུལ་སྐུའི་གསོལ་འདེབས་འདི་བྱ་སྟེ། རྗེ་དམིགས་
མེད་ཐུགས་རྗེས་གང་འདུལ་སྐུར་སྟོན་པ། །འགྲོ་བ་མ་ལུས་སྨིན་པར་མཛད་པ་ཡི། །བླ་མ་ཐུགས་རྗེ་སྤྲུལ་པའི་སྐུ་ལ་སྐྱབས་སུ་མཆི། །རྗེ་ཐུགས་རྗེ་སྤྲུལ་པའི་སྐུ་ལ་སྐྱབས་སུ་མཆི། །མ་ནམ་
མཁའ་དང་མཉམ་པའི་སེམས་ཅན་ཐམས་ཅད་བླ་མ་ཐུགས་རྗེ་སྤྲུལ་པའི་སྐུ་ལ་སྐྱབས་སུ་མཆི། རྗེ་ཐུགས་རྗེ་སྤྲལ་པའི་སྐུ་ལ་སྐྱབས་སུ་མཆི། སེམས་ཅན་རེ་རེའི་མདུན་དུ་སྤྲུལ་པ་རེ་རེ་སྣང་ནུས་
པར་བྱིན་གྱིས་བརླབ་ཏུ་གསོལ། དེ་སྣང་མ་ཐག་ཏུ་སེམས་ཅན་ཐམས་ཅད་མངོན་པར་རྫོགས་པར་འཚང་རྒྱ་བར་བྱིན་གྱིས་བརླབ་ཏུ་གསོལ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་
བླ་མ་ཐུགས་རྗེ་སྤྲུལ་པའི་སྐུ་ལ་སྐྱབས་སུ་མཆི། རྗེ་ཐུགས་རྗེ་སྤྲུལ་པའི་སྐུ་ལ་སྐྱབས་སུ་མཆིའོ། །ཞེས་ཕརཐིམ་འགྲོ་བ་ལྟ་བུ། ཚུར་འབྲལ་མི་ཕོད་པ་ལྟ་བུའི་མོས་གདུང་དྲག་པོས་གསོལ་ཅི་ནུས་སུ་བཏབ། བདག་
༣ ཉིད་ཀྱིས་ཀྱང་སྤྲུལ་པའི་འགྲོ་དོན་ཕྱོགས་མེད་དུ་འགྲུབ་ནུས་པར་བྱིན་གྱིས་བརླབ་ཏུ་གསོལ། ཅེས་འདོད་པའི་དངོས་གྲུབ་ཞུས་ནས། མདུན་བསྐྱེད་ཀྱི་དཀྱིལ་འཁོར་བདག་བསྐྱེད་ལ་ཐིམ་པས་གཉིས་སུ་

མེད་པར་བསམ་ཞིང་བདག་བསྐྱེད་ཀྱི་འཁོར་ལོ་ལ་གསལ་སྣང་མ་བྱུང་གི་བར་དུ་ཡང་ནས་ཡང་དུ་བསྒོམ། དེ་དག་ལ་དམིགས་པས་དུབ་ན་བཟླས་པ་བྱ་སྟེ། རང་གི་སྙིང་གར་ཉི་མའི་དཀྱིལ་འཁོར་གྱི་དབུས་སུ་ཧཱུཾ་སྔོན་པོའི་
མཐར་བཟླ་བྱའི་སྔགས་འཕྲེང་སྔོན་པོས་བསྐོར་བ་ལས་འོད་ཟེར་སྤྲོ་བསྡུས་དོན་གཉིས་བྱས་པར་གྱུར། ཨོཾ་བཛྲ་གུ་རུ་ཌཱ་ཀི་ནི་སིདྡྷི་ཧཱུཾ། ཞེས་པའི་བཟླས་གྲངས་ཟླ་བ་དང་པོའི་རིང་ལ་ཐུན་རེར་ལྔ་སྟོང་རེ་
དང་༑ ཟླ་བ་རྗེས་མ་གསུམ་གྱི་སྐབས་སུ་ཐུན་རེར་བརྒྱ་དང་རྩ་བརྒྱད་རེ་བཟླ་བར་མཛད། དེེ་སྐབས་སྤྲོ་བསྡུའི་དམིགས་པ་ནི། ས་བོན་སྔགས་འཕྲེང་དང་བཅས་པ་ལས་འོད་ཟེར་སྣ་ལྔ་དཔག་ཏུ་མེད་པ་འཕྲོས། ཞིང་
ཁམས་རབ་འབྱམས་ན་རྒྱལ་བ་སྲས་དང་བཅས་པ་རྡོ་རྗེ་འཆང་གི་དཀྱིལ་འཁོར་གྱི་རྣམ་པར་བཞུགས་པ་ཐམས་ཅད་ལ་ཕྱི་ནང་གསང་བའི་མཆོད་པ་ཕུལ། དེ་དག་གི་སྐུ་གསུང་ཐུགས་ཡེ་ཤེས་རྡོ་རྗེའི་
བྱིན་རླབས་ཐམས་ཅད་འོད་ལྔའི་རྣམ་པར་སྤྱན་དྲངས་ནས་རང་གི་བ་སྤུའི་བུ་ག་ནས་ཞུགས་ཏེ་སྙིང་གའི་ས་བོན་ལ་ཐིམ་པས་སྐུ་བཞིའི་གོ་འཕང་གྲུབ་པར་བསམ། ཡང་འོད་ཟེར་འཕྲོས་སྣོད་ཀྱི་འཇིག་
རྟེན་གྱི་མ་དག་པ་དང་བཅུད་ཀྱི་སེམས་ཅན་གྱི་སྡིག་སྒྲིབ་ཉེས་ཚོགས་སྦྱངས་ནས་རྡོ་རྗེ་འཆང་གི་དཀྱིལ་འཁོར་དུ་བསྒྱུར་ནས་ཚུར་བསྡུས་ཏེ་རང་ལ་ཐིམ་པར་བསམ་པ་ཡང་ནས་ཡང་དུ་བྱ། མཐར་མེ་ལོང་

༄༅། །ལ་ཧས་བཏབ་པའི་དབུགས་སམ་ཁ་རླངས་ཐིམ་པ་ལྟར་ཆོས་འབྱུང་འབྱུང་བརྩེགས་རི་རབ་གཞལ་ཡས་ཁང་དང་བཅས་པའི་དཀྱིལ་འཁོར་ལྷ་རྣམས་ལ་ཐིམ། ལྷ་དེ་དག་
ཀྱང་རིམ་པས་གཙོ་བོ་ཡབ་ཡུམ་ལ་ཐིམ། རང་ཉིད་གཙོ་བོ་ཡབ་ཡུམ་འབའ་ཞིག་གི་ང་རྒྱལ་འཛིན་པར་བསམ་མོ། །གསུམ་པ་སོ་སོ་རང་རིག་གི་དག་པ་ནི། རང་ཉིད་གཙོ་བོ་རྡོ་རྗེ་འཆང་ཡབ་
ཡུམ་དུ་གསལ་བའི་སྙིང་གར་བླ་མ་རྡོ་རྗེ་སེམས་དཔའ་སྐུ་མདོག་དཀར་པོ་བདུད་བཞི་ཞབས་ཀྱིས་མནན་ཅིང་ཡུམ་ཕག་མོ་དམར་མོ་ལ་འཁྱུད་པའི་སྐུ་ལས་འོད་ཟེར་དུ་མ་འཕྲོ་བ། དེའི་ཐུགས་ཀར་
པདྨ་དཀར་པོ་འདབ་མ་བཞི་པའི་སྟེང་དུ་རྡོ་རྗེ་ནས་འབྲས་ཙམ་སྦུ་གུ་ཅན་གྱི་ལྟེ་བའི་ནང་དུ། བླ་མ་རྡོ་རྗེ་འཆང་གི་དཀྱིལ་འཁོར་རྟེན་བརྟེན་པར་བཅས་པ་མིག་འབྲས་ཀྱི་ནང་དུ་གཟུགས་བརྙན་ཤར་བ་
བཞིན་དུ་གསལ་བར་བསམ་མོ། །དེ་ནས་རླུང་འབྱུང་འཇུག་གནས་གསུམ་དང་སྦྱར་ནས་བསྒོམ་ཚུལ་ནི། རླུང་སྣའི་སྒོ་ནས་ཕྱིར་འགྲོ་བའི་དུས་སུ། རྡོ་རྗེ་ལྟེ་བའི་དཀྱིལ་འཁོར་གྱི་ལྷ་ལས་འཕྲོས་པའི་འོད་ཟེར་རེ་རེའི་སྣེ་ལ་དཀྱིལ་འཁོར་གྱི་ལྷ་
ཚོགས་ཆ་ཚང་རེ་སྒོམ་པ་དེ་རྣམས་ཀྱིས་ནམ་མཁའི་ཁམས་ཁྱབ་པར་སྤྲོས། དེ་ཐམས་ཅད་ཀྱི་སྐ་ལས་འོད་ཟེར་འཕྲོ་ཞིང༌། གསུང་གིས་ཆོས་སྟོན་པ། ཐུགས་ཀྱིས་བྱིན་གྱིས་རློབས་པའི་དགོངས་པ་མཛད་པས། སེམས་ཅན་ཐམས་ཅད་རྡོ་རྗེ་སེམས་

དཔའི་གོ་འཕངས་ལ་བཀོད། རླུང་ཚུར་འཇུག་དུས་དེ་རྣམས་སླར་ལོག་པ་སྣ་སྒོ་ནས་ཞུགས་ཏེ་སྙིང་གའི་དཀྱིལ་འཁོར་གྱི་ལྷ་ལ་ཐིམ། རླུང་ནང་དུ་གནས་པའི་ཚེ་དཀྱིལ་འཁོར་གྱི་ལྷ་དང་གཉིས་མེད་དུ་གྱུར་པར་བསྒོམ་ལ་སེམས་བཟུང་། ཡང་ཕྱིར་
འགྲོ་བ་ན་འོད་ཟེར་དང་དཀྱིལ་འཁོར་སྔར་བཞིན་སྤྲོ་བ་སོགས་དེ་ལྟར་རྩེ་གཅིག་ཏུ་བསྒོམས་པས་ལུས་འདར་བ་དང༌། བསྐྱོད་པ་དང༌། གཡོ་བ་དང༌། འབེབས་པ་དང༌། འཕར་བ་རང་གིས་མཐོང་བར་འགྱུར་རོ། །དེ་དག་ལ་ཕྲ་མོའི་རྣལ་འབྱོར་
ཞེས་བྱའོ། །དེ་ནས་སྙིང་གར་བསྒོམས་པའི་རྡོར་སེམས་དེའི་སྤྱི་བོར་ཟླ་བའི་དཀྱིལ་འཁོར་གྱི་སྟེང་དུ་མི་ཤིགས་པའི་ཐིག་ལེ་ཤིན་ཏུ་ཕྲ་བ་ཟར་མའི་མེ་ཏོག་ལྟར་སྔོ་ལ་དྭངས་པ་ཞིག་ཏུ་གྱུར་པར་
སམ༑ དེ་ལས་བདུད་རྩི་བྱང་སེམས་བ་ཡི་འོ་མ་ལྟ་བུའི་རྒྱུན་ནར་གྱིས་བབས་པ་རྡོར་སེམས་ཡབ་ཡུམ་གྱི་སྐུའི་དབྱིབས་བརྒྱུད་དེ་སྦྱོར་མཚམས་ནས་བྱུང་སྟེ། རང་གི་ལྟེ་བར་རླུང་གི་དཀྱིལ་
འཁོར་ཟླ་གམ་སྔོན་པོ་སེན་མོ་ཙམ། དེའི་སྟེང་དུ་མེ་དཀྱིལ་དམར་པོ་གྲུ་གསུམ་སེན་མོ་ཙམ་བརྩེགས་པ། དེའི་སྟེང་དུ་པདྨ་དམར་པོའི་སྟེགས་ལ་ཐོད་པ་བདུད་རྩིས་གང་བ། དེའི་སྟེང་གི་ཆར་
ཨཱ་ལིའི་སྔགས་འཕྲེང་དཀར་པོ་ཁ་ཕྱིར་བསྟན་དང༌། ཀཱ་ལིའི་སྔགས་ཕྲེང་དམར་པོ་ཁ་ནང་བསྟན་དུ་བཀོད་པ་དེ་དག་འོད་དུ་ཞུ་བ་ལས་ཟླ་བའི་དཀྱིལ་འཁོར་དུ་གྱུར་པའི་སྟེང་དུ་ཧཱུྃ་དངུལ་ཆུའི་མདོག་

༄༅། །ཅན་གྱིས་མཚན་པར་གསལ་བཏབ། ཟླ་བ་ཧཱུཾ་བཅས་འོད་དུ་ཞུ་ནས་ཐོད་པའི་བདུད་རྩི་དང་འདྲེས་ཏེ་བྱིན་གྱིས་བརླབ་པ་དེ་དང༌། རྡོར་སེམས་ཀྱི་སྦྱོར་མཚམས་ནས་བྱུང་
བའི་བདུད་རྩི་གཅིག་ཏུ་འདྲེས། རླུང་གཡོས་ཏེ་མེ་སྦར། དེས་ཐོད་པའི་བདུད་རྩི་འཁོལ་བ་ཕྱིར་ལུད་པས་རང་གི་ལུས་ཐམས་ཅད་ཁྱབ་ཅིང་ཟག་པ་མེད་པའི་བདེ་བས་ཚིམ་པར་བསམ། དེ་དག་ལ་
ཐིག་ལེའི་རྣལ་འབྱོར་ཞེས་བྱའོ། །དེས་ཤིན་སྦྱངས་ཀྱི་ཡོན་ཏན་ཐོབ་ཅིང་། དེའི་རྐྱེན་གྱིས་སེམས་ལས་སུ་རུང་བའི་ཏིང་ངེ་འཛིན་བརྟན་པར་གྱུར་པས། ཁམས་གསུམ་པ་དང༌། དུས་གསུམ་གྱི་དེ་བཞིན་གཤེགས་པ་ཐམས་ཅད་རོ་གཅིག་པའི་བླ་
མའི་སྐུ་རྡོ་རྗེ་སྤྲུལ་པའི་སྐུ་འཇའ་ཚོན་ལྟ་བུ་དེ་འགྲུབ་པར་འགྱུར་རོ། །དེ་ཡང༌། ཀུན་ནས་ཕྱག་དང་ཞབས་ལ་སོགས། །ཀུན་ནས་སྤྱན་དང་དབུ་དང་ཞལ། །ཀུན་ནས་སྙན་ལྡན་འཇིག་རྟེན་ན། །ཀུན་ཏུ་ཐམས་ཅད་གཡོགས་ནས་བཞུགས། །ཞེས་
དཔལ་བདེ་མཆོག་ལས་གསུངས་པ་ལྟར་འགྲུབ་སྟེ། བ་སྤུའི་བུ་ག་ཐམས་ཅད་ཀྱིས་ལེན་པའི་བྱ་བ་བྱེད་ནུས་པས་ན་ཕྱག་དང༌། ཐམས་ཅད་དུ་འགྲོ་བའི་བྱ་བ་བྱེད་ནུས་པས་ན་ཞབས་དང་། ཐམས་ཅད་ཀྱི་གཟིགས་པས་ན་སྤྱན་སོགས་ཏེ། དེ་ལྟར་
བརྟན་གཡོའི་འཇིག་རྟེན་ཐམས་ཅད་དེའི་རང་བཞིན་དུ་རོ་གཅིག་པར་མཛད་པས་ཐམས་ཅད་གཡོགས་ནས་བཞུགས་པ་ཞེས་གསུངས་སོ། །ཟླ་བ་དང་པོ་འདི་གཙོ་བོ་བསྐྱེད་རིམ་ཡིན་པ་དང༌། གཏོར་འབུལ་ཡང་བསྐྱེད་རིམ་གྱི་ཆ་ལག་ཡིན་པའི་རྒྱུ་

མཚན་ལ་བརྟེན། ཟླ་འདིའི་རིང་ལ་སྲོད་ཐུན་གྱི་སྐབས་མཚམས་འདིར་ལམ་ཟབ་ཐུན་མོང་བའི་ལུགས་ཀྱི་གཏོར་མ་འབུལ་བར་མཛད་ཅིང་། དེ་གའི་མུར་ཐོ་རྟེན་ཁ་གསོའི་ཆོ་ག་དང་གསོལ་ཁ་སྒྲིག་མའི་རིགས་རྣམས་ཀྱང་བྱ། གཞན་ཡང་དུས་བཟང་
དང་ཟླ་མཚམས་རྣམས་སུ་ཚོགས་འཁོར་རེ་ཡང་འབུལ་སྲོལ་སྣང་ངོ༌། །དེ་ནས་བསྔོ་བ་ནི། ཇི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཡེ་ཤེས་དང་། སངས་རྒྱས་ཀྱི་སྤྱན་
གྱིས་མཁྱེན་ཅིང་གཟིགས་པའི་དགེ་བའི་རྩ་བ་གང་གི་རིགས་གང་ཡིན་པ་དང་། སྡེ་གང་ཡིན་པ་དང་། མཚན་ཉིད་གང་ཡིན་པ་དང་། རིགས་གང་ཡིན་པ་དང་། ཆོས་གང་ཡིན་པས། ཡང་
དག་པར་གནས་པ་དེ་ལ། དེ་དག་གིས་ཇི་ལྟར་མཁྱེན་པ། དེ་ལྟར་བདག་གིས་ཀྱང་རྗེས་སུ་ཡི་རང་ངོ་། །དེ་དག་གིས་དགེ་བའི་རྩ་བ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་བསྔོས་པ་
ལྟར༑ བདག་གིས་ཀྱང་ཡོངས་སུ་བསྔོ་བར་བགྱིའོ། །ཞེས་དང༌། དགེ་བ་འདི་ཡིས་མྱུར་དུ་བདག །དཔལ་ལྡན་བླ་མ་འགྲུབ་གྱུར་ནས། །སོགས་བསྔོ་བ་དང་སྨོན་ལམ་ཤིས་བརྗོད་ཇི་ལྟར་རིགས་པས་
མཐའ་བརྒྱན་པར་བྱའོ། །དེ་དག་ནི་བུམ་དབང་གི་ཉམས་ལེན་ཏེ་བླ་མའི་སྐུ་རྡོ་རྗེ་སྤྲུལ་པའི་སྐུ་སྒྲུབ་པའི་རིམ་པའོ། །གཉིས་པ་ལུས་ཀྱི་དཀྱིལ་འཁོར་དུ་བླ་མ་ལོངས་སྤྱོད་རྫོགས་པའི་སྐུར་སྒྲུབ་པའི་ཚུལ་ལ་འཇུག་པའི་ཕྱིར། ཐོག་མར་

།སྐྱབས་འགྲོ་མ་ནམ་བཞི་སྐོར་ལན་གསུམ་ནས་དབུ་བརྩམས་ཏེ་བདག་བསྐྱེད་ཀྱི་མངོན་རྟོགས། སྲུང་འཁོར། མདུན་བསྐྱེད་ཀྱི་མངོན་རྟོགས། ཡན་ལག་བདུན་པ། གསོལ་འདེབས། དབང་བཞི་བསྡུས་
པ༑ མདུན་བསྐྱེད་བདག་བསྟིམ། བཟླས་པ། ཕྲ་ཐིག་བཅས་བུམ་དབང་གི་ཉམས་ལེན་བསྡུས་པ་གང་འཚམས་རེ་སྔོན་དུ་བཏང་སྟེ། གསང་དབང་གི་ཉམས་ལེན་དངོས་ལ་འཇུག་པའི་ཚུལ་ལ། རྒྱུད་ཀྱི་རིམ་པ། སྔགས་ཀྱི་རིམ་པ། ཡེ་ཤེས་
ཀྱི་རིམ་པ། གསང་བའི་རིམ་པ་སྟེ་བཞི་ལས། དང་པོ་རྒྱུད་ཀྱི་རིམ་པ་ནི། རང་ཉིད་ཀྱི་ཕུང་ཁམས་སྐྱེ་མཆེད་ཀྱིས་བསྡུས་པའི་ཆོས་རྣམས་མི་དམིགས་པ་སྟོང་པ་ཉིད་དུ་གྱུར། སྟོང་པའི་ངང་ལས་རང་ཉིད་རྡོ་
རྗེ་འཆང་ཡབ་ཡུམ་དུ་གསལ་བའི་རྐང་པ་གཉིས་བགྲད་པ་གཞུའི་དབྱིབས་ནི་རླུང་གི་དཀྱིལ་འཁོར། སུམ་མདོ་གྲུ་གསུམ་མེའི་དཀྱིལ་འཁོར། ལྟོ་བ་ཟླུམ་པོ་ཆུའི་དཀྱིལ་འཁོར། བྲང་གྲུ་བཞི་
སའི་དཀྱིལ་འཁོར། སྒལ་ཚིགས་རིའི་རྒྱལ་པོ་རི་རབ། མགོ་བོ་རི་རབ་ཀྱི་སྟོད་ཆ། རྩིབ་མ་རྭ་གུར། ལུས་འདོམ་གང་གྲུ་བཞིར་མཉམ་པ་གཞལ་ཡས་ཁང༌། སྐུ་གསུང་ཐུགས་གནད་
༈ འབྱེད་པ་སྒོ་བཞི། སྣ་རྩེ་བཞི་རྟ་བབས། རྐང་བརྒྱད་ཀ་བ། ཕུང་པོ་ལྔའི་རླུང་རྩིག་པ། འདོད་ཡོན་ལྔ་སྣམ་བུ། ཁམས་ལྔ་ཕ་གུ། རྒྱུ་མ་དང་རྒྱུས་པ་དྲྭ་བ་དྲྭ་ཕྱེད། ལྕེ་ཆུང་ཤར་

བུ༑ ཨོག་ལྐོག་བྱ་འདབ། སོ་པུ་ཤུ། ཀླད་པ་དང་ཀླད་རྒྱས་དབུས་འཕྱུར་བུ་ཏོག་དང་བཅས་པ། མིག་སོགས་དབང་པོ་ལྔ་དང་རྣམ་ཤེས་དྲུག་ཆོས་ཀྱི་འཁོར་ལོ་དང་རི་དྭགས་ལ་སོགས་པའི་
བརྒྱན་ཏེ་རྟེན་ལུས་འདི་དཀྱིལ་འཁོར་གྱི་རང་བཞིན་དང་། དེའི་དབུས་སུ་རྩ་དབུ་མ་སྔོན་པོ། གཡས་སུ་རོ་མ་དམར་ལ་དཀར་མདངས་ཆགས་པ། གཡོན་དུ་རྐྱང་མ་དཀར་ལ་དམར་མདངས་
ཆགས་པ་སྟེ་རྩ་གསུམ་འཁོར་ལོ་བཞི་དང་བཅས་པའི་སྤྱི་བོ་བདེ་ཆེན་གྱི་འཁོར་ལོ་ཉི་མ་སྟེ་རོ་མ། ཟླ་བ་སྟེ་རྐྱང་མ། སྒྲ་གཅན་ཏེ་དབུ་མ་གསུམ་གཅིག་ཏུ་འདྲེས་པའི་རྩ་ཡུམ། དེའི་ནང་དུ་སོན་
པའི་རྩ་ཡིག་ཧཾ་མགོ་མེད་ཐིག་ལེས་བརྒྱན་པ་དཀར་པོ་བྱང་སེམས་ཀྱི་ཡེ་ཤེས་དང་རོ་གཅིག་པ་བླ་མའི་སྐ་རྡོ་རྗེ། དེའི་ཕྱི་རོལ་དུ་དབྱངས་ཡིག་བཅུ་དྲུག་ཟླ་ཚེས་ཐིག་ལེས་མཛེས་པ་དཔའ་བོ། དེ་
ལ་འཁྱུད་པའི་རྩ་འདབ་སོ་གཉིས་དཔའ་མོ། སྙིང་ག་ཆོས་ཀྱི་འཁོར་ལོ་རོ་རྐྱང་ཨ་ཝ་ངྷ་ཏི་གསུམ་གཅིག་ཏུ་འདྲེས་པའི་རྩ་ཡུམ། དེའི་ནང་གི་རྩ་ཡིག་ཧཱུྃ་སྔོ་ལ་དཀར་མདངས་ཆགས་པ་ཁུ་བ་
འཛག་པ་བླ་མའི་ཐུགས་རྡོ་རྗེ། དེའི་ཕྱི་རོལ་དུ་ཕྱོགས་བཞིར་གཡོན་སྐོར་དུ། ཨ་ཨི་ཨུ་ཨེ་བཞི་དང༌། མཚམས་བཞིར་གཡས་སྐོར་དུ། ཡ་ར་ལ་ཝ་བཞི་སྟེ་བརྒྱད་པོ་དཔའ་བོ། དེ་ལ་

༄༅། །འཁྱུད་པའི་རྩ་འདབ་བརྒྱད་པོ་དཔའ་མོ།ཐབས་ཆུའི་རང་བཞིན་འཁོར་ལོ་དེ་གཉིས་ཁ་དོག་དཀར་པོ་ཡིག་འབྲུ་དང་བཅས་པ་ཆུ་ཤིང་གི་མེ་ཏོག་ལྟར་ཁ་འོག་ཏུ་ཕྱོགས་
པ༑ མགྲིན་པ་ལོངས་སྤྱོད་ཀྱི་འཁོར་ལོ་རྡུལ་ཏེ་རོ་མ། མུན་པ་སྟེ་དབུ་མ། སྙིང་སྟོབས་ཏེ་རྐྱང་མ་གསུམ་གཅིག་ཏུ་འདྲེས་པའི་རྩ་ཡུམ། དེའི་ནང་གི་རྩ་ཡིག་ཨཾ་དམར་པོ་དངོས་པོ་འབྱིན་པ་
དང་སྡུད་པར་བྱེད་པ་བླ་མའི་གསུང་རྡོ་རྗེ།ྋ དེའི་ཕྱི་རོལ་དུ་ཕྱོགས་བཞིར་གཡོན་སྐོར་དུ། ཨཱ་ཨཱི་ཨཱུ་ཨཻ་བཞི་དང་། མཚམས་བཞིར་གཡས་སྐོར་དུ། རྀ་རཱྀ་ལྀ་ལཱྀ་བཞི་སྟེ་བརྒྱད་པོ་དཔའ་
བཅུ་གསུམ་
བོ༑ ྋདེ་ལ་འཁྱུད་པའི་རྩ་འདབ་བཅུ་དྲུག་པོ་དཔའ་མོ། ལྟེ་བ་སྤྲལ་པའི་འཁོར་ལོ་ལུག་སྟེ་རྐྱང་མ། སེར་སྐྱ་སྟེ་རོ་མ། ཡིད་བཟང་མ་སྟེ་དབུ་མ་གསུམ་གཅིག་ཏུ་འདྲེས་པའི་རྩ་ཡུམ། དེའི་
ནང་གི་ཡི་གེ་ཨཾ་སེར་པོ་དངོས་པོ་འབྱིན་སྡད་བྱེད་པ་བླ་མའི་ཡེ་ཤེས་རྡོ་རྗེ། དེའི་ཕྱི་རོལ་གྱི་ཕྱོགས་མཚམས་བརྒྱད་དུ་ཨ་ཀ་ཙ་ཊ་ཏ་པ་ཡ་ཤ་བརྒྱད་པོ་དཔའ་བོ། དེ་ལ་འཁྱུད་པའི་རྩ་འདབ་དྲུག་ཅུ་
རྩ་བཞི་དཔའ་མོ། ཤེས་རབ་མེའི་རང་བཞིན་གྱི་འཁོར་ལོ་དེ་གཉིས་ཁ་དོག་དམར་པོ་གྱེན་དུ་ཕྱོགས་པ། ལྟེ་འོག་ཏུ་རྩ་གསུམ་འདུས་མདོར་བཤང་བ་འབབ་པ་རྐྱང་མ། གཅི་བ་འབབ་པ་རོ་

མ༑ ཁུ་བ་འབབ་པ་དབུ་མ་གསུམ་གཅིག་ཏུ་འདྲེས་པའི་རྩ་གཟུགས་ཨ་ཤད་མེ་རིའི་རི་མོ་ཁ་དོག་དམར་པོ་རྡོ་རྗེ་སྙེམས་མ་སྟེ་ཀྵ་ཡིག་ཁ་དོག་སྔོན་པོ་གདན་དུ་བྱས་པ་དེ་རྣམས་བརྟེན་པ་ལྷའི་རང་
བཞིན་དུ་ཤེས་པའི་ངེས་པ་དང་བཅས་བསྒོམ་པར་བྱའོ། །རྩ་གསུམ་གྱི་ཡས་སྣེ་སྤྱི་བོ་ནས་སོ་སོར་གྱེས་ཏེ་དབུ་མའི་ཡས་སྣེ་སྨིན་མཚམས་སུ་ཟུག་ཅིང་། རོ་རྐྱང་གཉིས་ཀྱི་ཡས་སྣེ་སྣ་བུག་གཡས་
གཡོན་གྱི་རྩེ་ལ་ཟུག་པའི་རྣམ་པ་ཅན་དུ་བསམ། དེ་ནས་རང་བབས་ཀྱི་རླུང་ལྡང་འཇུག་གནས་གསུམ་བསྒོམ་པ་ལ། ཐོག་མར་ལུས་གནད་སེམས་སྐྱིལ་བཅས་ཏེ་རླུང་རོ་ལན་གསུམ་བསལ། དེ་ནས་རླུང་ལྡང་བའམ་ཕྱིར་འགྲོ་བའི་ཚེ་
དམིགས་པ་ལྟེ་འོག་གི་ཨ་ཤད་ལས་ཨཱཿ༔ཡི་རང་བཞིན་གྱི་རླུང་འོད་ཟེར་དམར་པོའི་རྣམ་པ་ཅན་ཨཱཿ༔ ཡི་སྒྲ་གདངས་སུ་འཆར་བ་ཞིག་འཕྲོས་པ། ལུས་ཀྱི་གཡས་རོ་མའི་ནང་བརྒྱུད་དེ་ལྟེ་འཁོར་གྱི་དབུས་དབུ་མའི་ནང་གི་ཡི་གེ་ལ་གཡས་བསྐོར་ལན་
གསུམ་བྱས། ཡང་རོ་མ་བརྒྱུད་དེ་སྙིང་འཁོར་གྱི་དབུ་མའི་ནང་གི་ཡི་གེ་ལ་གཡས་བསྐོར་གསུམ་དང༌། ཡང་རོ་མ་བརྒྱུད་དེ་མགྲིན་འཁོར་གྱི་དབུ་མའི་ནང་གི་ཡི་གེ་ལ་གཡས་བསྐོར་གསུམ་དང་། ཡང་རོ་མ་བརྒྱུད་དེ་སྤྱི་འཁོར་གྱི་དབུ་མའི་ནང་གི་
ཡི་གེ་ལ་གཡས་བསྐོར་གསུམ་བྱས་ནས་རོ་མ་བརྒྱུད་དེ་སྣ་བུག་གཡས་ནས་ཕྱིར་འཐོན་པར་བསམ། སླར་རླུང་ནང་དུ་འཇུག་པའམ་ནུས་པའི་ཚེ་དམིགས་པ་ཨཾ་གྱི་རང་བཞིན་གྱི་རླུང་འོད་ཟེར་དཀར་པོའི་རྣམ་པ་ཅན་ཨཾ་གྱི་སྒྲ་གདངས་སུ་འཆར་བ་ཞིག་སྣ་

།བུག་གཡོན་ནས་ཞུགས་ཏེ་རྐྱང་མའི་སྣ་རྩེ་བརྒྱུད་དེ་སྤྱི་བོ་ནས་དབུ་མར་སོང་། སྤྱི་འཁོར་དབུ་མའི་ནང་གི་ཡི་གེ་ལ་གཡོན་བསྐོར་གསུམ་བྱས། དེ་བཞིན་རྐྱང་མ་འབའ་ཞིག་བརྒྱུད་དེ་མགྲིན་འཁོར་དབུས་ཀྱི་ཡི་གེ་
དང་༑ སྙིང་འཁོར་དབུས་ཀྱི་ཡི་གེ་དང༌། ལྟེ་འཁོར་དབུས་ཀྱི་ཡི་གེ་རྣམས་ལ་གཡོན་བསྐོར་གསུམ་རེ་བྱས་ཏེ་གསང་བ་ཨ་ཤད་ཀྱི་གནས་ཚུན་དུ་སླེབ་པར་བསམ། རླུང་ནང་དུ་གནས་པའི་ཚེ་དམིགས་པ་ཧཱུཾ་གི་རང་བཞིན་ཅན་གྱི་རླུང་འོད་ཟེར་སྔོན་
པོའི་རྣམ་པ་ཅན་ཨ་ཤད་དང་རོ་གཅིག་ཏུ་འདྲེས་ཤིང་ཧཱུཾ་གི་སྒྲ་གདངས་སུ་འཆར་བ་དེ་ལ་སེམས་གཏད། དེ་ལྟ་བུའི་རླུང་ལྡང་འཇུག་གནས་གསུམ་དམིགས་པ་གོང་སྨོས་ལྟར་བསྒོམས་ནས་བལྟས་པས་ལུས་ནང་གི་རྩ་ཡིག་གི་བཀོད་པ་ཐམས་ཅད་མིག་
༣ ལམ་དུ་གཟུགས་ཤར་བ་བཞིན་དུ་སྣང་བར་བསམ་པ་དེ་ལ་རྡོ་རྗེའི་བཟླས་པ་ཞེས་བྱའོ། །གཉིས་པ་སྔགས་ཀྱི་རིམ་པ་ནི། ཐོག་མར་ལུས་གནད་སེམས་སྐྱིལ་ཐོག་ནས་རླུང་རོ་འབུད་པ་དགུ་ཕྲུགས་སུ་བསལ། དེ་ནས་རྐང་པ་རྡོ་རྗེའི་སྐྱིལ་ཀྲུང་
བཅས༑ ལག་པ་མཉམ་བཞག་གི་ཕྱག་རྒྱ་ལྟེ་འོག་ཏུ་བཅའ་བའི་གྲུ་མོས་རོ་རྐྱང་གཉིས་དྲག་ཏུ་གཅུན། མིག་ཐད་ཀའི་བར་སྣང་ལ་ལྟ་བ་སོགས་རྣམ་སྣང་གི་ཆོས་བདུན་ལྡན་དུ་བཅས་ཏེ། དེ་ཡང་སྔར་རྡོར་བཟླས་སོགས་སུ་ལྗང་འཇུག་གནས་གསུམ་
༣ ཙམ་མ་གཏོགས་བུམ་ཅན་མ་བསྒོམས་པས་མ་བྱང་བ་ཞིག་ཡིན་ན་འདིར་བུམ་ཅན་ཙམ་བསྒོམ། སྔར་ནས་བུམ་ཅན་བྱང་བ་ཞིག་ཡིན་ན་འདིར་བུམ་ཅན་སྦྱོར་བ་བཞི་ལྡན་བསྒོམ་པར་བྱ་སྟེ། སྟེང་ནས་རྒྱུ་བའི་སྲོག་རྩོལ་ཉི་མ་དང་ཟླ་བའི་ཆོས་ཅན་གྱི་རླུང

གཉིས་ཀ་ཁ་དོག་ལྔ་པ་སྣའི་སྒོ་གཉིས་ནས་སྒྲ་མེད་དུ་ཞུགས་པ་དེ་ནི་རྔུབ་པ། དེ་དག་རོ་རྐྱང་གི་ལམ་བརྒྱུད་དེ་ལྟེ་འོག་ཏུ་སླེབ་པ་དང་། འོག་སྒོ་ནས་རྒྱུ་བའི་ཐུར་སེལ་གྱི་རླུང་ཡར་ཅུང་ཟད་འཐེན་ནས་སྟེང་འོག་གི་རླུང་གཉིས་ཁ་སྦྱོར་དུ་བཟུང་བ་ནི་དགང་
བ༑ དེ་མི་ཐུབ་ལ་ཁད་སོང་བ་ན། སླར་རྔུབ་ཆུང་ཞིག་བྱེད་དེ་མཆིལ་མ་ཐིགས་པ་གཅིག་ཁོང་དུ་མིད་པ་དང་ལྷན་ཅིག་རླུང་གཉིས་གཅིག་ཏུ་འདྲེས་ནས་ཀྵ་ཡིག་གི་ནང་དུ་ཞུགས་པ་རྡོ་རྗེ་སྙེམས་མའི་རང་བཞིན་ཨ་ཤད་ལ་ཕོག་པས། དེ་ཉིད་སད་པའི་
ཚུལ་གྱིས་དམར་ལམ་མེར་སོང་ཞིང་དུ་བ་ཅུང་ཟད་འཐུང་ནས་མེ་མདུང་ཚུགས་སུ་འབར་བར་བསམ། ཡང་རླུང་མི་ཐུབ་ལ་ཁད་སོང་བ་ན་གཡས་བཅག་གཡོན་བཅག་ཆ་མཉམ་དུ་བཅག་པ་ནི་གཞིལ་བ། དེ་ལྟར་རླུང་དགང་ཞིང་གཞིལ་བའི་ཚེ་ཨ་ཤད་
ལས་འབར་བའི་མེས་དབུ་མའི་ནང་བརྒྱུད་དེ་ལྟེ་བ་སྤྲུལ་པའི་འཁོར་ལོ་ཕུག་ནས་ལྟེ་འཁོར་མེས་ཁེངས། དེ་ནས་མེ་ལྕེ་ཐུར་དུ་སོང་ནས་དམ་ཚིག་གི་འཁོར་ལོའ མ་རྐང་སོར་གྱི་བར་མེས་ཁེངས། དེ་ནས་དབུ་མ་བརྒྱུད་དེ་ཡར་འབར་བས་སྙིང་ག་ཆོས་ཀྱི་
འཁོར་ལོ་མེས་ཁེངས། དེ་བཞིན་མགྲིན་པ་ལོངས་སྤྱོད་ཀྱི་འཁོར་ལོ་དང་སྤྱི་བོ་བདེ་ཆེན་གྱི་འཁོར་ལོ་རིམ་པར་མེས་ཁྱབ་པས་རྩ་གནས་ཐམས་ཅད་ལྕགས་གོང་མེས་བསྲེགས་པའི་མདོག་ལྟར་དམར་ལམ་མེར་སོང་བར་བསྒོམ། སྤྱི་བོའི་ཧཾ་ཡིག་བྱང་
ཆུབ་སེམས་ཀྱི་རང་བཞིན་ལས་བདུད་རྩིའི་རྒྱུན་ཅུང་ཟད་བབས་པར་བསམ། དེ་ནས་སྣ་བུག་གཉིས་ཀ་ནས་རླུང་དང་པོ་ཤུགས་ཆུང་ཞིང་བར་དུ་ཤུགས་ཆེ་བ་མཐར་ཤུགས་ཇེ་ཆུང་ཇེ་ཆུང་བྱེད་དེ་ཕྱིར་གཏོང་བ་ནི་རླུང་མདའ་ལྟར་འཕང་བ་ཞེས་བྱ། དེ་ལ་

།ལྷ་མོ་དམ་ཚིག་གི་གཟུགས་སུ་གནས་པ་ཞེས་གསུངས་པའི་དོན་རྩ་ཚོགས་དཔའ་མོ་ཡིན་པ་མ་ཟད་ཁམས་ཀྱི་དམར་ཆ་ཡང་དཔའ་མོ་ཡིན་ལ། འདིར་མེའི་རྣམ་པ་ཅན་དུ་འབར་བའང་དོན་ལ་དམར་ཆ་ཡིན་༄༅།
པས༑ དེ་ལ་ཞུགས་པ་ནི་དམ་ཚིག་པ་ལ་ཡེ་ཤེས་པའི་རང་བཞིན་ཞུགས་པ་ཞེས་གསུངས་པ་དང༌། བཅོམ་ལྡན་འདས་དང་སྙོམས་པར་འཇུག་པ་ཞེས་པའི་དོན་ཡང་། བཅོམ་ལྡན་འདས་ཀྱི་རང་བཞིན་ཧཾ་ཡིག་དང་དཔའ་བོའི་རང་བཞིན་བྱང་ཐིག་གི་ཡི་
གེ་རྣམས་ལ། རྡོ་རྗེ་སྙེམས་མའི་རང་བཞིན་ཨ་ཤད་ཀྱི་མེ་ཟེར་དང་དཔའ་མོའི་རང་བཞིན་རྩ་ཚོགས་རྣམས་ཀྱིས་འཁྱུད་དེ་སྙོམས་པར་འཇུག་པ་ཞེས་གསུངས་པའོ། །དེ་རྗེས་རླུང་ཕྱིར་གཏོང་དུས་དམིགསཔ་ཨ་ཤད་ལས་འོད་ཟེར་དམར་པོ་ཕྱི་ནང་
གསང་མཆོད་བཅས་སྤྲོས་ཏེ། ཞིང་ཁམས་རབ་འབྱམས་ན་རྒྱལ་བ་སྲས་བཅས་རྡོ་རྗེ་འཆང་གི་དཀྱིལ་འཁོར་གྱི་རྣམ་པར་བཞུགས་པ་རྣམས་ལ་མཆོད་པ་ཕུལ། སླར་རླུང་ནང་དུ་རྔུབ་དུས་རྒྱལ་བ་སྲས་བཅས་ཀྱི་གསང་བ་གསུམ་གྱི་བྱིན་རླབས་ཐམས་
ཅད་འོད་ཟེར་དམར་པོ་རེག་བྱ་ཚ་བའི་རང་བཞིན་དང་བདེ་ཉམས་ཟུང་ལྡན་དུ་སྤྱན་དྲངས་པ་རོ་རྐྱང་བརྒྱུད་དེ་ཨ་ཤད་ལ་ཐིམ་པར་བསམ། རླུང་དགང་བ་དང་གཞིལ་བའི་ཚེ་དམིགས་པ་གོང་སྨོས་ལྟར་བསྒོམ། རླུང་ཕྱིར་གཏོང་དུས་དམིགས་པ་ཨ་ཤད་
ལས་འཕྲོས་པའི་འོད་ཀྱིས་སྣོད་ཀྱི་འཇིག་རྟེན་གྱི་མ་དག་པའི་དྲི་ཆ་ཐམས་ཅད་སྦྱངས། སླར་རླུང་ནང་དུ་རྔུབ་དུས་ཡུམ་ལྔའི་རང་བཞིན་སྣོད་ཀྱི་འཇིག་རྟེན་གྱི་དྭངས་བཅུད་དྲངས་པ་རོ་རྐྱང་བརྒྱུད་དེ་ཨ་ཤད་ཐིམ་པར་བསམ། ཡང་རླུང་ཕྱིར་གཏོང་དུས་

ཨ་ཤད་ཀྱི་འོད་ཀྱིས་བཅུད་ཀྱི་སེམས་ཅན་ཐམས་ཅད་ཀྱི་སྡིག་སྒྲིབ་སྦྱངས་ནས་རྡོ་རྗེ་འཆང་གི་གོ་འཕང་དུ་བཀོད། སླར་རླུང་ནང་དུ་རྔུབ་དུས་བཅུད་ཀྱི་སེམས་ཅན་རྡོ་རྗེ་འཆང་དུ་བསྒྱུར་པ་དེ་དག་གི་དཔལ་ཡོན་ཐམས་ཅད་བསྡུས་ནས་ཐིམ་པའི་དམིགས་
སྐོར་དེ་རྣམས་རེ་མོས་སུ་བསྒོམ། དེ་ལྟར་རླུང་ཁུག་པ་གཅིག་ཁོ་ནས་རྩ་འཁོར་ཐམས་ཅད་མེས་ཁེངས་བཞིན་པ་ལ། ཁུག་པ་ཕྱི་མ་རྣམས་ཀྱིས་ཨ་ཤད་ལས་མེ་རྒྱུན་མ་ཆད་པར་འབར་བར་དམིགས་པའམ། ཡང་ན་རླུང་ཁུག་པ་གཅིག་གིས་ལྟེ་འཁོར་
མེས་ཁེངས་པ་དང་། ཁུག་པ་གཅིག་གིས་རྐང་སོར་གྱི་རྩེའི་བར་དང༌། ཁུག་པ་གཅིག་གིས་སྙིང་འཁོར་དང༌། ཁུག་པ་གཅིག་གིས་མགྲིན་འཁོར་དང༌། ཁུག་པ་གཅིག་གིས་སྤྱི་འཁོར་རིམ་པར་མེས་ཁེངས་པར་བསྒོམ། དེ་རྗེས་རླུང་ཇི་ཙམ་
འཛིན་པར་བྱེད་ཀྱང་དམིགས་པ་ལུས་ཀྱི་ནང་ཐམས་ཅད་མེས་ཁྱབ་པར་བསམ་བཞིན་པའི་སྟེང་དུ་ཨ་ཤད་ལས་མེ་རྒྱུན་མ་ཆད་པར་སྤྲོ་བར་དམིགས་པ་ལྟེ་སྔ་ཕྱི་གང་མོས་ལྟར་འབར་འཛག་ཡང་ནས་ཡང་དུ་བསྒོམ་པར་བྱའོ། །གསུམ་པ་ཡེ་ཤེས་
: ཀྱི་རིམ་པ་ནི། བཅོམ་ལྡན་འདས་མའི་མིང་གིས་བསྟན་པའི་གཏུམ་མོའི་མེ་དེས། རྣལ་འབྱོར་མའི་མིང་གིས་བསྟན་པའི་རྩ་འཁོར་ཐམས་ཅད་བྱིན་གྱིས་བརླབས་པའམ་བསྲེགས་པས་དམར་ལམ་མེར་སོང་བར་སྒོམ་བཞིན་པའི་ངང་ནས་རླུང་ཕྱིར་དབྱུང་
དུས་ཨ་ཤད་ཀྱི་མེ་ཟེར་དབུ་མ་བརྒྱུད་དེ་སྤྱི་བོ་ནས་སྨིན་མཚམས་ཀྱི་མཛོད་སྤུར་ཞུགས་ཤིང་གདན་གྱི་བུ་ག་བྱེ་བའི་སྒོ་ནས་བྱུང་སྟེ། འོག་མིན་ལ་སོགས་ཕྱོགས་བཅུའི་ཞིང་ན་དེ་བཞིན་གཤེགས་པ་རྡོ་རྗེ་འཆང་གི་དཀྱིལ་འཁོར་གྱི་རྣམ་པར་བཞུགས་པ་

༄༅། །ཐམས་ཅད་ལ་རེག་པས་དེ་རྣམས་སྙོམས་འཇུག་གི་མཆོད་པས་དགྱེས་པ་བསྐྱེད། རླུང་ནང་དུ་རྔུབ་དུས་མེ་དང་དེ་བཞིན་གཤེགས་པ་རྡོ་རྗེ་འཆང་གི་དཀྱིལ་འཁོར་གྱི་རྣམ་པར་བཞུགས་པ་དེ་དག་གི་སྐུ་གསུང་ཐུགས་
ཡེ་ཤེས་རྡོ་རྗེ་དབྱེར་མི་ཕྱེད་པའི་བྱིན་རླབས་ཀྱི་བདུད་རྩི་དཀར་དྭངས་འོད་ལྔ་འཕྲོ་བའི་རྣམ་པར་སྤྱན་དྲངས་པ་སྤྱི་གཙུག་གི་བུ་ག་གསེར་སྒོ་སྤྱི་འཁོར་ཛ་ལནྡྷ་རའི་མིང་ཅན་ལས་ཞུགས་ནས། རླུང་དགང་དུས་སྤྱི་བོར་ངོ་བོ་སྐུ་རྡོ་རྗེའི་དམ་ཚིག་སེམས་དཔའི་
ལྷ་ཚོགས་རྣམ་པ་ཡི་གེའི་ཚུལ་དུ་བཞུགས་པ་ལ། ངོ་བོ་ཡེ་ཤེས་སེམས་དཔའི་ལྷ་ཚོགས་རྣམ་པ་བདུད་རྩི་དཀར་དྭངས་འོད་ལྔ་འཕྲོ་བར་སྤྱན་དྲངས་པ་རྣམས་བསྟིམས་པས་ལུས་ཀྱི་དྲི་མ་དག བུམ་པའི་དབང་ཐོབ། སྐུ་རྡོ་རྗེ་འགྲུབ་པའི་སྐལ་བ་ཅན་དུ་
བཅུ་དྲུག་
བྱས་པར་མོས། ཡང་ཡི་གེ་རྣམས་ལས་གསུང་དང་ཐུགས་དང་ཡེ་ཤེས་ཀྱི་བདུད་རྩི་ལོགས་སུ་བྱེ་བ་དབུ་མ་བརྒྱུད་དེ་མགྲིན་འཁོར་གྱི་ཡི་གེ་གསུང་རྡོ་རྗེའི་དམ་ཚིག་སེམས་དཔའི་ལྷ་ཚོགས་རྣམས་ལ་ཞུགས་ཤིང་ཐིམ་པས་ངག་གི་དྲི་མ་དག གསང་
བའི་དབང་ཐོབ། གསུང་རྡོ་རྗེ་འགྲུབ་པའི་སྐལ་བ་ཅན་དུ་བྱས་པར་མོས། ཡང་ཡི་གེ་རྣམས་ལས་ཐུགས་དང་ཡེ་ཤེས་ཀྱི་བདུད་རྩི་ལོགས་སུ་བྱེ་བ་དབུ་མའི་ནང་བརྒྱུད་དེ་སྙིང་འཁོར་གྱི་ཡི་གེ་ཐུགས་རྡོ་རྗེའི་དམ་ཚིག་སེམས་དཔའི་ལྷ་ཚོགས་རྣམས་ལ་
ཞུགས་ཤིང་ཐིམ་པས་ཡིད་ཀྱི་སྒྲིབ་པ་དག ཤེས་རབ་ཡེ་ཤེས་ཀྱི་དབང་ཐོབ། ཐུགས་རྡོ་རྗེ་འགྲུབ་པའི་སྐལ་བ་ཅན་དུ་བྱས་པར་མོས། ཡང་ཡི་གེ་རྣམས་ལས་ཡེ་ཤེས་ཀྱི་བདུད་རྩི་ལོགས་སུ་བྱེ་བ་དབུ་མའི་ནང་དུ་བརྒྱུད་དེ་ལྟེ་འཁོར་གྱི་ཡི་གེ་ཡེ་ཤེས་

རྡོ་རྗེའི་དམ་ཚིག་སེམས་དཔའི་ལྷ་ཚོགས་རྣམས་ལ་ཞུགས་ཤིང་ཐིམ་པས་སྒོ་གསུམ་ཐ་དད་དུ་འཛིན་པའི་དྲི་མ་དག དབང་བཞི་པ་ཐོབ། ཡེ་ཤེས་རྡོ་རྗེ་འགྲུབ་པའི་སྐལ་བ་ཅན་དུ་བྱས་པར་མོས། ཡང་ཡི་གེ་རྣམས་ལས་བདུད་རྩི་བྱུང་བའི་རྒྱུན་གྱིས་
ལུས་ཀྱི་ནང་ཐམས་ཅད་ཁྱབ་ཅིང་རྐང་སོར་གྱི་རྩེ་མོའི་བར་དུ་གང་བར་བསམ། རྡོ་རྗེ་བཞིའི་བདུད་རྩི་སྤྱན་འདྲེན་པར་བྱེད་པའི་མེ་ཟེར་དེ་ཡང་སླར་ཨ་ཤད་ཀྵ་ཡིག་དང་བཅས་པ་ལ་ཐིམ་པར་བསྒོམ། རྔུབ་ཆུང་དང་དགང་གཞིལ་གྱི་དུས་དམིགས་པ་
ལུས་ཐམས་ཅད་མེ་དང་བདུད་རྩི་འདྲེས་མས་ཁེངས་པར་བསྒོམ། ཕྱིར་གཏོང་དུས་རྩ་འཁོར་དང་ལུས་ཀུན་མེས་གང་བའི་དབུས་ན་ཨ་ཤད་ལས་འབར་བའི་དབུ་མའི་མེ་ཟེར་སྨིན་མཚམས་ནས་ཕྱིར་ཐོན་ཏེ་བདུད་རྩི་སྤྱན་དྲངས་ཤིང་། སླར་རྔུབ་དུས་སྤྱི་
འཁོར་གྱི་ཡི་གེ་ལ་བསྟིམ་པ་སོགས་དང༌། སླར་མེ་ཟེར་ཨ་ཤད་ལ་བསྟིམ་པ། ལུས་དཀར་དམར་གྱི་གང་བ་སོགས་གོང་སྨོས་ལྟར་བྱས་ནས་རླུང་བུམ་པ་ཅན་བདུན་ནམ། བཅུ་གསུམ་མམ། སོ་གཉིས་སམ། སོ་བདུན་
ནམ༑ བརྒྱའམ། བརྒྱ་དང་རྩ་བརྒྱད་ཀྱི་བར་རང་ནུས་དང་བསྟུན་ཉམས་སུ་བླངས་རྗེས། དབང་སྐུར་མཁན་མེ་འོད་ཀྱི་རིག་མ་དབང་རྫས་བྱིན་རླབས་ཀྱི་བདུད་རྩི་དང་བཅས་རྩ་གསུམ་འདུས་མདོར་ངལ་བསོ་བའི་ཚུལ་དུ་མཉམ་པར་བཞག་པའི་དོན་དུ་
བལྟའོ༑ །དེ་ནས་འཁོར་ལོ་བཞིའི་གནས་སུ་བླ་མའི་རྡོ་རྗེ་བཞིའི་ལྷ་ཚོགས་ཡི་གེའི་རྣམ་པར་བཞུགས་པ་རྣམས་ལ་དམིགས་ཏེ་ལོངས་སྐུའི་གསོལ་འདེབས་འདི་བྱ་སྟེ། རྗེ་མ་འགག་ཀུན་ཁྱབ་སྐུ་ལ་ཞིང་ཁམས་སྣང་། །དུས་གསུམ་

༄༅། །རྒྱལ་བའི་སྤྲིན་ཚོགས་འཁྲིགས་པ་ཡི། །བླ་མ་ལོངས་སྤྱོད་རྫོགས་པའི་སྐུ་ལ་སྐྱབས་སུ་མཆི། །རྗེ་ལོངས་སྤྱོད་རྫོགས་པའི་སྐུ་ལ་སྐྱབས་སུ་མཆི། །མ་ནམ་མཁའ་
དང་མཉམ་པའི་སེམས་ཅན་ཐམས་ཅད་བླ་མ་ལོངས་སྤྱོད་རྫོགས་པའི་སྐུ་ལ་སྐྱབས་སུ་མཆི། །རྗེ་ལོངས་སྤྱོད་རྫོགས་པའི་སྐུ་ལ་སྐྱབས་སུ་མཆི། །བདག་སོགས་སེམས་ཅན་ཐམས་ཅད་སྐུ་མཚན་
དང་དཔེ་བྱད་ཀྱིས་བརྒྱན་པར་བྱིན་གྱིས་བརླབ་ཏུ་གསོལ། གསུང་དབྱངས་ཡན་ལག་དྲུག་ཅུ་དང་ལྡན་པར་བྱིན་གྱིས་བརླབ་ཏུ་གསོལ། ཐུགས་ཤེས་བྱའི་དཀྱིལ་འཁོར་མཐའ་དག་གསལ་ཞིང་
བཅུ་བདུན་
རྒྱས་པར་བྱིན་གྱིས་བརླབ་ཏུ་གསོལ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་ལོངས་སྤྱོད་རྫོགས་པའི་སྐ་ལ་སྐྱབས་སུ་མཆི། རྗེ་ལོངས་སྤྱོད་རྫོགས་པའི་སྐུ་ལ་སྐྱབས་སུ་
མཆིའོ༑ །ཞེས་གསོལ་བ་ཅི་ནུས་སུ་བཏབ། བདག་ཉིད་ཀྱིས་ཀྱང་ལོངས་སྐུ་འགག་མེད་ཀྱི་རྩལ་འབྱོངས་ནུས་པར་བྱིན་གྱིས་བརླབ་ཏུ་གསོལ། ཞེས་དངོས་གྲུབ་ཞུས་ནས། མཐར་ཐམས་ཅད་བདེ་བའི་
༈རང་བཞིན་དུ་ཐིམ་པར་བསམ་མོ། །བཞི་པ་གསང་བའི་རིམ་པ་ནི། སྲོག་རྩོལ་ལུས་ལ་བཀག་སྟེ་བསྒོམས་པས་རླུང་ཟིན་པའི་ཚུལ་འདི་དག་འབྱུང་སྟེ། ཤུགས་ཟིན་པ་དང་། གྲངས་ཟིན་པ་དང་། རིང་ཐུང་ཟིན་པ་དང་། ཁ་དོག་
669

ཟིན་པ་དང༌། ནུས་པའམ་སྟོབས་ཟིན་པ་རྣམས་འབྱུང་ངོ༌། །དེས་གཏུམ་མོའི་མེ་དྲོད་རྒྱས་པས་རྩ་སྣ་ཚོགས་ཀྱི་ཁ་བྱེ་བར་འགྱུར་ལ། རྩ་དེ་དག་གི་ནང་དུ་རླུང་ལྔས་ཐིག་ལེ་ཁྲིད་དེ་ཕྱིན་པས་རྩ་ཟུག་དང་རླུང་ཟུག་དང་ཐིག་ལེའི་ཟུག་ཅི་རིགས་པ་འབྱུང་
བ་དང་། དག་པའི་རྩ་ནང་དུ་ཕྱིན་པའི་ཚེ་སངས་རྒྱས་ཀྱི་ཞིང་ཁམས་མཐོང་བ་དང་། མ་དག་པའི་རྩ་ནང་དུ་ཚུད་པའི་ཚེ་དམྱལ་བའི་གནས་ལ་སོགས་པ་འཆར་བའོ། །དེ་ནི།ཁམས་འདུས་པ་དང་པོ་དྲོད་ཀྱི་དུས་སམ་སྡུག་བསྔལ་གྱི་དུས་ཞེས་བྱའོ། །
ད་དུང་བརྩོན་པ་ཤུགས་བསྐྱེད་དེ་བསྒོམས་པས་ཇེ་རྒྱས་སུ་སོང་བའི་དྲོད་ཀྱིས་བསྐུལ་བས་ཁམས་རྣམས་དྭངས་མར་བཞུ་སྟེ་བྱང་སེམས་རྒྱས་པས་རྩའི་ཡུམ་རྣམས་དང་སྙོམས་པར་འཇུག་པའི་མཐུས་ལུས་ཤིན་ཏུ་སྦྱངས་པའི་བདེ་བ་འབྱུང་བ་ནི་འདུས་པ་
གཉིས་པ་བདེ་བའི་དུས་སོ། །དེས་ནང་གི་བདེ་བ་འཕེལ་བས་ཕྱི་རོལ་གྱི་འདོད་ཡོན་ལ་བློ་མི་འཇུག དེའི་ཤུགས་ཀྱིས་རྣམ་པར་མི་རྟོག་པའི་ཏིང་ངེ་འཛིན་སྐྱེས་ཤིང་སེམས་ལས་སུ་རུང་བ་ནི་གསུམ་པ་མི་རྟོག་པའི་དུས་སོ། །སྲོག་རྩོལ་གྱི་སྟོབས་ཀྱིས་
ལས་རླུང་དབུ་མར་ཚུད་པས་དུ་བ་ལ་སོགས་པའི་རྟགས་མཐའ་ཡས་པ་འཆར་བ་དང༌། རྩ་ཡོན་པོའི་ནང་དུ་ལས་རླུང་རྒྱུ་བ་ཁེགས་པས་འཆི་བ་བསླུས་པར་འགྱུར་རོ། །དེ་ནས་རྩ་རོ་རྐྱང་གིས་དབུ་མ་ལ་དཀྲི་བའི་མདུད་པ་རྣམས་ལྷོད་པར་གྱུར་
པས༑ སྟེང་སྲོག་རྩོལ་གྱི་རླུང་དང་འོག་ཐུར་སེལ་གྱི་རླུང་སོགས་ཕྱི་ནང་གི་རླུང་ཐམས་ཅད་གོང་བུ་གཅིག་ཏུ་འདྲེས་པར་གྱུར་ཅིང་། དེ་ལྟ་བུའི་རྣལ་འབྱོར་གྱི་སྟོབས་ཀྱིས་རླུང་ཐམས་ཅད་ཐུར་སེལ་གྱི་གནས་དུང་ཅན་མའི་ཕྱོགས་ནས་དབུ་མར་ཚུད

༄༅། །པས། འབར་བ། ཟླ་བ། ཉི་མ། སྒྲ་གཅན། གློག་བཅས་ཀྱི་འོད་ཟེར་ལྔའི་དབུས་སུ་ལུས་ཚུད་པ་དང༌། སོ་དང་སེན་མོ་ལ་སོགས་པ་སྙིགས་མའི་ཕུང་ཁམས་ཐམས་ཅད་གཏུམ་མོའི་མེས་དྭངས་མར
བསྒྱུར་བས་འཇའ་ཚོན་ལྟ་བུའི་ལུས་ཡོན་ཏན་བརྒྱད་ཀྱི་རྟོགས་པ་ལ་གནས་པ་དེ་འགྲུབ་པར་འགྱུར་རོ། །དེ་ནས་ལས་རླུང་ཉིས་ཁྲི་ཆིག་སྟོང་དྲུག་བརྒྱ་དབུ་མར་ཞུགས་ནས་ཐིམ་པས། ལྷན་ཅིག་སྐྱེས་པའི་སྐུ་དང་། ཆོས་ཐམས་ཅད་ཀྱི་ཆོས་ཉིད་ཀྱི་སྐུ་
དང་༑ སྤྲུལ་པའི་སྐུ་སྟེ་དེ་གསུམ་དབྱེར་མེད་པའི་ལོངས་སྐུ་ཐམས་ཅད་མཁྱེན་པའི་སྐད་གཞོམ་དུ་མེད་པའི་མཚན་ཉིད་ཅན་གྱི་སྒྲའི་ཚུལ་ནཱ་ད་རང་བཞིན་སྔགས་ཀྱི་ལྷ་བླ་མའི་གསུང་རྡོ་རྗེ་ལོངས་སྤྱོད་རྫོགས་པའི་སྐུ་འགྲུབ་པ་ཡིན་ནོ། །དེ་ལྟར་ཡང་ས་ར་
ཧས༑ རླུང་དང་མེ་དང་དབང་ཆེན་འགགས་པ་ན། །བདུད་རྩི་རྒྱུ་བའི་དུས་སུ་རླུང་ནི་སེམས་ལ་འཇུག །ཅེས་གསུངས་སོ། །ཐུན་འཇོག་ཁར། ཇི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་
རྒྱས་ཀྱི་ཡེ་ཤེས་དང༌། སོགས་བསྔོ་སྨོན་ཤིས་བརྗོད་གོང་དུ་སྨོས་པ་ལྟར་བྱའོ། །དེ་དག་ནི་གསང་དབང་གི་ཉམས་ལེན་ཏེ་བླ་མའི་གསུང་རྡོ་རྗེ་ལོངས་སྤྱོད་རྫོགས་པའི་སྐུ་སྒྲུབ་པའི་རིམ་པའོ། །གསུམ་པ་བྷ་གའི་དཀྱིལ་འཁོར་དུ་བླ་མ
༢ ཆོས་ཀྱི་སྐུར་སྒྲུབ་པ་ལ། ཐོག་མར་བུམ་དབང་དང་གསང་དབང་གི་ཉམས་ལེན་གཤམ་གསལ་ལྟར་སྔོན་དུ་བཏང་ནས་ཤེར་དབང་གི་ཉམས་ལེན་དངོས་ལ་འཇུག་པའི་ཚུལ་ལ། བདག་གི་བཟང་པོ། གཞན་གྱི་བཟང་པོ། དུས་ཀྱི་བཟང་པོ། ཡེ

ཤེས་ཀྱི་བཟང་པོ་སྟེ་བཞི་ལས། དང་པོ་བདག་གི་བཟང་པོ་ནི། ཕུང་པོ་ལྔའམ་ཁམས་ལྔའི་དྭངས་མ་བདུད་རྩི་ལྔའི་རང་བཞིན་དུ་གྱུར་པའི་བྱང་ཆུབ་ཀྱི་སེམས་དེ་ལ་བརྟེན་པའི་བདེ་བ་སོ་སོ་རང་གིས་རིག་པའི་ལོངས་སྤྱོད་རྫོགས་སྐའི་གོང་བུ་དེ་རྟོགས་
པར་དཀའ་བ་ཆ་ཕྲ་བ། རྣམ་པ་ཐིག་ལེའི་གཟུགས་སུ་གནས་པ་དེ་ཉིད་ཐབས་ཀྱི་རང་གཟུགས་བླ་མ་རྡོ་རྗེ་སེམས་དཔའ་དང༌། དེ་ལ་བརྟེན་པའི་བདེ་བ་ཆེན་པོའི་གཟུགས་ཅན་ཏེ་བདེ་བ་སྟོང་གཟུགས་སུ་ཤར་བའི་ཆ་ནི་ཡུམ་རྡོ་རྗེ་སྙེམས་པ་ཡིན་
ཏེ༑ བརྟག་གཉིས་ལས། ཁུ་བའི་རྣམ་པ་བཅོམ་ལྡན་འདས། །དེ་ཡི་བདེ་བ་འདོད་མར་བརྗོད། །ཅེས་གསུངས་ཤིང༌། དེ་ལྟ་བུའི་རྡོ་རྗེ་འཆང་དེ་ཉིད་ཟླ་བ་ཡར་ངོ་དཀར་ཕྱོགས་ཀྱི་ཚེས་གཅིག་ལ་རྐང་པ་གཡོན་པའི་མཐེབ་ཆེན་གྱི་རྩ་བར་
ཨ༑ གཉིས་ལ་བྱིན་པར་ཨཱ། གསུམ་ལ་བརླར་ཨི། བཞི་ལ་གསང་བར་ཨཱི། ལྔ་ལ་ལྟེ་བར་ཨུ། དྲུག་ལ་སྙིང་གར་ཨཱུ། བདུན་ལ་ནུ་མར་རྀ། བརྒྱད་ལ་མགྲིན་པར་རཱྀ། དགུ་ལ་ལག་མཐིལ་དུ་ལྀ། བཅུ་ལ་མཁུར་ཚོས་ལ་ལཱྀ། བཅུ་
གཅིག་ལ་མིག་ཏུ་ཨེ། བཅུ་གཉིས་ལ་རྣ་བར་ཨཻ། བཅུ་གསུམ་ལ་དཔྲལ་བར་ཨོ། བཅུ་བཞི་ལ་འཚོག་མར་ༀ། བཅོ་ལྔ་ལ་སྤྱི་གཙུག་གཡོན་དུ་ཨཾ། ལུས་ཐམས་ཅད་གང་བའི་སྐད་ཅིག་ཨཿསྟེ། དེ་ལྟར་དབྱངས་ལུགས་འབྱུང་གི་རང་བཞིན་
དུ་ལུས་ཀྱི་གཡོན་ཕྱོགས་འབའ་ཞིག་ལ་བརྟེན་ནས་འཕེལ་ཏེ་འཛེག་པར་བྱེད་པ་སྙིང་རྗེའམ་དགའ་བ་བཅུ་དྲུག་དཔའ་བོའི་དེ་ཁོ་ན་ཉིད་དམ་དཔའ་བོ་རྣམས་ཀྱི་རང་བཞིན་ནམ་ངོ་བོར་གྱུར་པའི་ཡེ་ཤེས་སོ། །མར་ངོ་ནག་ཕྱོགས་ཀྱི་ཆ་བཅུ་དྲུག་གི་དང་པོ་ལ་

༄༅། །སྤྱི་བོ་ནས་གནམ་སྟོང་ལ་རྐང་པ་གཡས་པའི་མཐེབ་ཆེན་གྱི་རྩ་བའི་བར་དབྱངས་ལུགས་ལྡོག་གི་རང་བཞིན་ལུས་ཀྱི་གཡས་ཕྱོགས་འབའ་ཞིག་ལ་བརྟེན་ནས་འབབ་པའམ་འཕོ་བར་བྱེད་པ་སྟོང་ཉིད་བཅུ་དྲུག་རྣལ་འབྱོར་༴
མ་རྣམས་ཀྱི་དེ་ཁོ་ན་ཉིད་དམ་རང་བཞིན་ནོ། །ཐུན་མོང་དུ་འཕོ་བ་བཅུ་དྲུག་སྟེ། ལུག གླང་། འཁྲིག་པ། ཀརྐ་ཊ། སེངྒེ། བུ་མོ། སྲང་། སྡིག་པ། གཞུ། ཆུ་སྲིན། བུམ་པ། ཉ། ཉི་མ་འཛིན། ཟླ་འཛིན། ཐིག་ལེ་
འགོག་པ། ནམ་མཁའ་འགོག་པ་རྣམས་སོ། །དེ་ལས་ཆུ་སྲིན། ཉ། གླང༌། ཀརྐ་ཊ། བུ་མོ། སྡིག་པ་དྲུག་པོ་མཉམ་པའི་དུས་སྦྱོར་ཉི་མའི་རང་བཞིན་གྱི་རྩ་རོ་མ་ནས་བརྒྱུད་དེ་སྣ་གཡས་པ་ནས་རྒྱུ་བ་དང་། བུམ་པ། ལུག འཁྲིག་
བཅུ་དགུ་
ༀ པ༑ སེངྒེ། སྲང་། གཞུ་དྲུག་པོ་མི་མཉམ་པའི་དུས་སྦྱོར་ཟླ་བའི་རང་བཞིན་གྱི་རྩ་རྐྱང་མ་ནས་བརྒྱུད་དེ་སྣ་གཡོན་པ་ནས་རྒྱུ་བ་དག་གོ །ཉི་ཟླ་ཐིག་ལེ་ནམ་མཁའ་བཞི་ནི། དུས་འཁོར་འགྲེལ་པར། ཟླ་བ་ལུས། ཉི་མ་ཡེ་ཤེས། ནམ་མཁའ་
ནམ་མཁའི་ཁམས། ཐིག་ལེ་བསྐྱོད་པས་ཁམས་མགྲིན་པ་ནས་སྙིང་གར་འབབ་པ་ཞེས་སོགས་གསུངས་པ་དེ་དག་ཡིན་མིན་སླར་བརྟག་གོ །དེ་ལྟར་ཟླ་བ་ཡར་ངོའི་དཀར་ཕྱོགས་བཅུ་དྲུག་སྐྱེ་བ་འཁོར་བའི་ཆ་དང༌། ནག་ཕྱོགས་བཅུ་དྲུག་ཐིམ་པ་མྱང་
༢ འདས་ཀྱི་ཆའོ། །དེ་གཉིས་ཀ་རྣལ་འབྱོར་སྒོམ་པའི་སྟོབས་ཀྱིས་བཅོམ་པ་འཆི་བ་མེད་པའི་བདེ་བ་མི་གནས་པའི་མྱང་འདས་རྫོགས་བྱང་ལ་གནས་འགྱུར་གྱི་ཚུལ་ཤེས་ཏེ། དངོས་པོའི་གནས་ལུགས་དང་། དེ་ལམ་དུ་གཏོང་ཚུལ་གྱི་ཆ་འཐིངས་པར་
673

བྱས་ནས། ཉམས་སུ་ལེན་པའི་ཚུལ་ནི། རྣལ་འབྱོར་པ་རང་ཉིད་སྐད་ཅིག་གིས་བཅོམ་ལྡན་འདས་རྡོ་རྗེ་འཆང་གི་སྐུར་བསྒོམ། ཧསྟ་མི་དམིགས་པ་བཾ་ཡིག་དམར་པོར་སྣང་བ་ཡོངས་སུ་གྱུར་པ་ལས་རྡོ་
རྗེ་སྙེམས་མར་བསྐྱེད། ཡབ་ཡུམ་གཉིས་ཀའི་སྤྱི་བོར་ཨོཾ་དཀར་པོ། མགྲིན་པར་ཨཱཿ དམར་པོ། སྙིང་གར་ཧཱུཾ་སྔོན་པོ། ཡབ་ཀྱི་གསང་བ་ཧཱུཾ་སྔོན་པོ་ལས་རྡོ་རྗེ་སྔོན་པོ་ནོར་བུ་དམར་པོ་ཨཾ་
དཀར་པོས་མཚན་པ། ཡུམ་གྱི་མཁའ་ཧྲཱིཿ དམར་པོ་ལས་པདྨ་དམར་པོ་འདབ་མ་བརྒྱད་པ་ཟེའུ་འབྲུ་དཀར་པོ་ཨཱཿ དམར་པོས་མཚན་པར་གསལ་བཏབ། གཞན་ཡང་རང་གི་ཕུང་ཁམས་སྐྱེ་མཆེད་
ལས་དབང་བྱ་བ་དང་བཅས་པ་རྣམས་གདན་གསུམ་གྱི་ལྷ་དང་། ལྷག་པར་འཁོར་ལོ་བཞིའི་དབུས་ཀྱི་བྱང་ཐིག་བླ་མའི་སྐུ་གསུང་ཐུགས་ཡེ་ཤེས་རྡོ་རྗེ་ཡབ་ཡུམ་རྩ་གསུམ་ཡོངས་རྫོགས་སུ་བཞུགས་
པ་དགྱེས་པ་ཆེན་པོས་སྙོམས་པར་འཇུག་པའོ་སྙམ་དུ་མོས་པར་བྱའོ། །དེ་ནས་ཐབས་ཤེས་ཕན་ཚུན་འཁྱུད་པའི་རྡོ་རྗེ་ལུ་གུ་རྒྱུད་བཅིངས་ནས་རྡོ་རྗེ་པདྨར་སྩལ་བའི་ཞགས་པས་ཕུང་ཁམས་ལྷར་བཞུགས་པ་རྣམས་འགུལ་བསྐྱོད་བྱེད་
ཅིང་༑ རྗེས་སུ་ཆགས་པའི་ལྕགས་ཀྱུས་ཕྱོགས་བཅུའི་ཞིང་གི་དེ་བཞིན་གཤེགས་པ་རྣམས་ཁ་སྦྱོར་གྱི་སྐུར་སྤྱན་དྲངས། བདག་ཉིད་ཀྱི་འཁོར་ལོ་བཞིའི་དབུ་མའི་ལྟེ་བ་བྷ་ག་པདྨའི་དཀྱིལ་འཁོར་ལ་རྡོ་རྗེ་འཛིན་པ་ཡབ་ཡུམ་བཞི་པོ་ཡང་ཐིག་ཡི་གེའི་རྣམ་

༄༅། །པར་བཞུགས་པ་ལ་བསྟིམས་པས་རོ་གཅིག་ཏུ་འདྲེས་པར་བསམ་ནས། གཏུན་ཤིང་འབྲུ་ལ་བསྣུན་པའི་ཚུལ་གྱིས་སྤྱོད་པས། ནང་རང་ཉིད་ཀྱི་ཕུང་ཁམས་སྐྱེ་མཆེད་ཀྱིས་བསྡུས་པ་དང༌། ཕྱིའི་རྒྱུ་བ་དང་མི་རྒྱུ་
བའི་འཇིག་རྟེན་གསུམ་ལྷན་ཅིག་བདེ་བར་ཞུ་བ་མཚན་རྟོག་གིས་མི་ཕྱེད་པའི་རྡོ་རྗེའི་རང་བཞིན་བྱང་ཆུབ་ཀྱི་སེམས་འཛག་མེད་དུ་འཛིན་པའི་བདེ་བའི་ངང་ལ་མཉམ་པར་བཞག་པའི་བདག་ཉིད་བྱ་སྟེ། དེ་ཡང་ཡུལ་བདེ་བ་དང་ཡུལ་ཅན་རིག་པ་གཉིས་སུ་
མེད་པའི་རང་བཞིན་དེ་ཉིད་བསྒོམ་མོ། །དེ་ནི་རླུང་གི་ཉམས་ལེན་ལ་གོམས་ཤིང་བྱང་བ་རྣམས་ཀྱི་དབང་དུ་བྱས་ཏེ་བཤདཔ་ཡིན་ལ། དེ་ལས་གཞན་དུ་རླུང་གནད་ལ་མ་བྱང་བ་དག་གིས་ཧསྟའི་བགྱི་བ་སོགས་བྱ་མི་རུང་བས་ཡིད་ཀྱིས་མོས་སྒོམ་ཁོ་ན་
བྱ་ཞིང༌། དེ་ཡང་ཧ་ཅང་ཤུགས་ཆེ་བ་དང་ཡུན་རིང་བ་བརྟེན་པར་མི་བྱེད་ལ། བཾ་ཡིག་ལས་བཅོམ་ལྡན་མར་བསྐྱེད་པའང་བྱེད་མི་དགོས་ཤིང་། དང་པོ་ནས་ལྷན་སྐྱེས་ཡབ་ཡུམ་དུ་བསྐྱེད་ཅིང་གནས་གསུམ་བྱིན་རླབས་དང་མཁའ་གསང་བྱིན་རླབས་
བྱས་ཏེ། རྩ་འཁོར་བཞི་ནང་སྐུ་བཞིའི་བྱང་ཐིག་སོགས་དམིགས་ཤིང་། ཧཾ་ཡིག་ལས་བདུད་རྩི་བབས་པས་འཁོར་ལོ་བཞི་ཁེངས། རིམ་བཞིན་དགའ་བཞི་ངོས་འཛིན་པའི་མོས་པ་བྱའོ། །དེ་དག་ནི་རྡོ་རྗེ་མཁའ་འགྲོ་ལས། བདག་གི་དེ་ཉིད་རྡོ་རྗེ་
༈ འཛིན༑ །བདག་གི་དབུས་སུ་ཚུད་བྱས་ནས། །འཁོར་ལོ་ཅན་ཀུན་བསྡུ་བར་བྱ། །ཐམས་ཅད་རྡོ་རྗེའི་རང་བཞིན་དུ། །བྱས་ནས་དེ་ཚེ་རྣམ་པར་བསྒོམ། །ཞེས་གསུངས་པའི་དོན་ཏེ་རང་ལུས་ཐབས་ལྡན་གྱི་ཉམས་ལེན་ནོ། །གཉིས་པ་

གཞན་གྱི་བཟང་པོ་ནི། རིག་མའི་ཡོན་ཏན་གྱི་ངང་མོ་ཐམས་ཅད་འདུས་པའི་བུ་མོ་པདྨ་ཅན་ལང་ཚོ་ལ་གནས་པ་ཞིག་བཙལ། སྐྱབས་སེམས་སོགས་ཀྱིས་རྒྱུད་སྦྱངས། དབང་དང་བསྐྱེད་རྫོགས་ཀྱིས་སྨིན་པར་བྱས་ནས། དབེན་པའི་གནས་སུ་ཡབ་
ཡུམ་ལྷར་བསྐྱེད་ཅིང་གནས་གསུམ་དང་མཁའ་གསང་བྱིན་རླབས་གོང་བཞིན་བྱས་པས་ལུས་ལྷར་མཉམ་པ། ངག་སྔགས་སུ་མཉམ་པ། མཁའ་གསང་བྱིན་རླབས་མཉམ་པ། བདེ་བ་ཆེན་པོའི་སྐུ་སྒྲུབ་འདོད་མཉམ་པ་སྟེ། མཉམ་པ་བཞིའི་ངང་
ནས་གསང་རྩ་བཙལ་ཏེ་སྙོམས་པར་འཇུག་པའི་འདོད་ཆགས་ཆེན་པོས་བསྐུལ་བའི་མཐུས། ཕུང་ཁམས་གཤེགས་པ་གཤེགས་མ་ལ་སོགས་པའི་ལྷ་ཐམས་ཅད་བསྡུས་ནས་བྱང་ཆུབ་ཀྱི་སེམས་སུ་བཞུ་བ། ཤེས་རབ་མའི་དབུ་མའི་རྩ་སྣེ་ཆོས་ཀྱི་
དབྱིངས་ཀྱི་དབང་ཕྱུག་མ་དེ་ཐབས་ཀྱི་ནོར་བུའི་ནང་དུ་ཚུད་པའི་ཟེ་འབྲུའི་རྩེར་ཐབས་ཀྱི་བྱང་སེམས་སྤྲོས་པའི་དགའ་བ་ནི་རྡོ་རྗེ་འཛིན་པ་སྟེ་ལྷ་ཡབ་དང་། ཤེས་རབ་མའི་རྡུལ་དེར་ལྷུང་བ་ཡུམ་སྟེ། རྟེན་རྡུལ་གྱི་དྭངས་མས་དཀར་ཆ་ལ་འཁྱུད་པའི་རྣམ་པ་
དང་༑ བརྟེན་པ་དགའ་བ་དང་པོ་ལ་མཆོག་དགས་འཁྱུད་པའི་ཕྱིར་ཐབས་ཤེས་ཀྱི་དཀྱིལ་འཁོར་རོ། །དེ་བཞིན་དུ་ཁམས་གསུམ་པོ་ཐམས་ཅད་དེ་ཁོ་ན་ལྟར་བྲི་བ་སྟེ་སྣང་བ་ཐམས་ཅད་བདེ་བར་བསྒོམ་པར་བྱའོ། །དེ་ནི་རྡོ་རྗེ་མཁའ་འགྲོ་
ལས༑ འཁོར་ལོ་ཅན་ཀུན་བསྡུས་ནས་ནི། །བཙུན་མོའི་བྷ་གར་བདེ་ཆེན་སྤྲོ། །དེར་ནི་དཀྱིལ་འཁོར་ཀུན་ཏུ་བྲི། །གཞན་གྱི་དེ་ཉིད་ཇི་བཞིན་གསུངས། །ཞེས་དང༌། དགའ་བ་དང་པོ་དཔའ་བོ་ཉིད། །མཆོག་ཏུ་དགའ་བ་རྣལ་འབྱོར་མ། །

།ཞེས་དང་། མངོན་བརྗོད་བླ་མར་ཡང་། ཧེ་རུ་ཀ་དཔལ་ཡེ་ཤེས་ཆེ། །ཕག་མོའི་ལུས་ལས་བྱུང་བ་ཡི། །བྷ་ག་པདྨའི་དཀྱིལ་འཁོར་རོ། །དེ་ལ་དཀྱིལ་འཁོར་འདུས་པ་སྟེ། །དཀྱིལ་འཁོར་བདེ་བའི་ཡི་གེ་༄ ༅།
སྟེ༑ །དཀྱིལ་འཁོར་དཔའ་བོ་རྣལ་འབྱོར་མ། །ཁ་སྦྱོར་གཉིས་སུ་མེད་པ་ཉིད། །ཅེས་གསུངས་པའི་དོན་ཏེ་གཞན་ལུས་ཤེས་རབ་མ་ལ་བརྟེན་པའི་ཉམས་ལེན་ནོ། །གསུམ་པ་དུས་ཀྱི་བཟང་པོ་ནི། ཡབ་ཡུམ་གྱི་གསང་གནས་སུ་དབུ་མའི་
མས་སྣེ་གཉིས་ཁ་སྦྱོར་བའི་སྣ་རྩེར་བྱང་སེམས་ཡས་བབས་ཀྱི་ཐིག་ཆ་བཅོ་ལྔ་པའི་དུས་ཆགས་པའི་ཕྱོགས་ཕྱི་མོའི་ཕྱེད་ཅེས་བྱ་སྟེ་ལོངས་སྤྱོད་རྫོགས་པའི་ཐིག་ལེ་ཞེས་བྱའོ། །དེ་ལྷན་སྐྱེས་འཆར་བའི་རྟེན་ཡིན་ནོ། །ལོངས་སྐུར་བཞུགས་པའི་ཐིག་ཆ་
བཅོ་ལྔ་པ་དེ་ནུབ་ནས་བྱང་སེམས་བྷ་གར་སོན་པའི་བདེ་བ་ནི་ཆ་ཕྲ་བས་ཡུངས་ཀར་ཙམ་དུ་བརྗོད་ལ། དེ་ཡང་ཉི་མའི་གཟུགས་ཏེ་ཁྲག་ཆགས་པ་དང་བྲལ་བའི་རང་བཞིན་སངས་རྒྱས་བྱང་སེམས་ཐམས་ཅད་སྐྱེད་པར་བྱེད་པ་བརྒྱལ་བ་ཞེས་བྱ། ཐིག་ལེ་
ཕྱིར་འཕོས་པ་འདི་ལ་ལྷན་སྐྱེས་འཆར་བའི་རྟེན་མེད་པས་ཆགས་བྲལ་ལམ་སྤྲུལ་སྐུའི་ཐིག་ལེ་ཞེས་བྱའོ། །ལས་རྒྱ་དང་མ་བྲལ་བར་བཟུང་བའི་ཐིག་ཆ་བཅོ་ལྔ་པ་རྫོགས། ཆགས་པ་དང་ཆགས་བྲལ་མཉམ་པར་གནས་པའི་སྐབས་སམ། ཁམས་
༢ དཀར་དམར་འདྲེས་པ་ནོར་བུར་འཛག་མེད་དུ་བཅིངས་པའི་ཐིག་ཆ་བཅུ་དྲུག་པའི་བདེ་བ་སྟོང་པ་ཉིད་དང་གཅིག་ཏུ་འདྲེས་པ་དེ་ལ་ཡིད་ནང་དུ་ཆུད་པ་ཟེར་ཏེ། དེའི་ཡིད་ནི་སོ་སོ་རང་རིག་པའོ། །དེ་ལ་ཕྱི་མོ་ཞེས་ཀྱང་བྱ། དེའི་ཚེ་ཡས་བརྟན་གྱི་ལྷན་

སྐྱེས་མཚན་ཉིད་པ་འཆར་བར་གསུངས་སོ། །འདི་དུས་རྡོ་རྗེ་སེམས་དཔའ་རང་བྱུང་གི་ངོ་བོ་ཆོས་ཀྱི་སྐུ་དང་མཇལ་བ་ཡིན་ཏེ། ཡིད་ཀྱི་ཐིག་ལེ་དག་པ་ཆོས་ཀྱི་སྐུ་ཡིན་པས་སོ། །དེ་ཡང་དཔྱིད་ཀྱི་ཐིག་ལེ་ལས། གང་ཚེ་ལོངས་སྤྱོད་རྫོགས་པའི་
སྐུ༑ །ནུབ་པར་གྱུར་པ་དེ་ཡི་ཚེ། །བྷ་གའི་ནང་དུ་ཕྱིན་དེ་ཡང་། །ཡུངས་ཀར་ཙམ་དུ་རྣམས་བརྗོད་པ། །ཉི་མའི་གཟུགས་སུ་ཡང་དག་བཤད། །སྤྲུལ་པའི་སྐུར་ནི་བརྗོད་པ་སྟེ། །སངས་རྒྱས་བྱང་ཆུབ་སེམས་དཔའ་རྣམས། །དེ་ཡིས་སྐྱེད་ཅིང་
འཕྲོ་བའོ། །ཞེས་སོགས་དང་། རྡོ་རྗེ་མཁའ་འགྲོ་ལས། ཇི་བཞིན་ཤེས་རབ་སྙོམས་ཞུགས་པའི། །ཡང་དག་སྦྱོར་དང་ལྡན་པ་ཡིས། །དེ་བཞིན་གཤེགས་པའི་གཙུག་ཏོར་དཀར། །ཡིད་ནང་ཆུད་པ་དེ་ཡིས་སྤྱད། །སོགས་དང་། དགྱེས་
རྡོར་ལས། བྷ་གར་ལིངྒ་རབ་བཞག་ནས། །བྱང་ཆུབ་སེམས་ནི་སྤྲོ་མི་བྱ། །ཁམས་གསུམ་པོ་ནི་མ་ལུས་པ། །སངས་རྒྱས་གཟུགས་སུ་སྤྲོ་བར་བྱ། །ཞེས་དང་། སློབ་དཔོན་ཀྱེ་ར་ལི་པས། །ཨཱ་ལི་ཀཱ་ལི་མཉམ་སྦྱོར་བས། །གང་ཚེ་ནོར་
བུར་ཚུད་པ་ནས། །མན་ངག་གིས་ནི་རླུང་བསྡུས་ཏེ། །དེ་ཚེ་ཡེ་ཤེས་མཐོང་བས་འགྲུབ། །ཅེས་དང་། ཡང་དེ་ཉིད་ཀྱིས། བརྒྱལ་བས་ཀུན་ནས་ཡེ་ཤེས་མེ། །ཅུང་ཟད་ཤེས་པ་ཕྱི་མོའི་ཕྱེད། །རྣམ་པ་ཀུན་གྱི་མཆོག་ལྡན་པའི། །ཡེ་ཤེས་ཕྱི་
མོ་ཉིད་དུ་འགྱུར། །ཞེས་པའི་དོན་ནོ། །བཞི་པ་ཡེ་ཤེས་ཀྱི་བཟང་པོ་ནི། བདེ་བ་ཆེན་པོའི་ཡེ་ཤེས་ཀྱི་རྟེན་བྱང་ཆུབ་ཀྱི་སེམས་གྱེན་དུ་གཤེགས་པས་ཤ་ཆེན་གྱི་དྭངས་མ་ལུས་ཀྱི་ཐིག་ལེ་ལ་ཞུགས་ནས་འཛག་མེད་དུ་འཆིང་བ་བུམ་པའི་དབང་

༄༅། །བསྐུར་བས་སད་པའི་གནས་སྐབས་སྐྱེད་པ་སྦྱངས་ནས་འདུ་བྱེད་ཀྱི་ཕུང་པོ་སྒྲིབ་བྲལ་དུ་མཛད་དོ། །དེ་ནས་བཤང་གཅིའི་དྭངས་མ་ངག་གི་ཐིག་ལེ་ལ་ཞུགས་ནས་གསང་དབང་བསྐུར་བས་རྨི་ལམ་གྱི་གནས་སྐབས་
སྐྱེད་པ་སྦྱངས་ནས་གཟུགས་དང་རྣམ་ཤེས་ཀྱི་ཕུང་པོ་སྒྲིབ་བྲལ་དུ་བྱས། དེ་ནས་ཁུ་བ་དང་ཁྲག་གི་དྭངས་མ་ཡིད་ཀྱི་ཐིག་ལེ་ལ་ཞུགས་ནས་ཤེས་རབ་ཡེ་ཤེས་ཀྱི་དབང་བསྐུར་བས་གཉིད་ལོག་པའི་གནས་སྐབས་སྐྱེད་པ་སྦྱངས་ནས་ཚོར་བ་དང་འདུ་ཤེས་
ཀྱི་ཕུང་པོ་སྒྲིབ་བྲལ་དུ་བྱས། དེ་ནས་དབང་པོ་ལྔའི་དྭངས་མ་ཡེ་ཤེས་ཀྱི་ཐིག་ལེ་ལ་ཞུགས་ནས་དབང་བཞི་པ་བསྐུར་བས་བཞི་པའི་གནས་སྐབས་སྐྱེད་པ་སྦྱངས་ནས་དབང་པོ་དྲུག་དང༌། ཡུལ་དྲུག རྣམ་ཤེས་དྲུག སྐྱེ་མཆེད་བཅུ་
གཉིས༑ ཁམས་བཅོ་བརྒྱད་པོ་ཐམས་ཅད་སྒྲིབ་པ་དང་བྲལ་བར་མཛད་དོ། །དེ་ལྟར་རྣམ་སྣང་དང་ཟླ་བའི་དབུགས་འབབ་པ་ལཱ་ལ་ན་དང་། མི་བསྐྱོད་པ་དང་ཉི་མའི་དབུགས་འབབ་པ་ར་སཱ་ན་རྣམས་རོ་མཉམ་པའི་ཐིག་ལེ་བཞི་འཛག་མེད་དུ་འཆིང་བའི་
བསམ་གཏན་ལ་གནས་པས་གཅིག་དང་དུ་མ་དང་བྲལ་བ། བདག་དང་གཞན་ལ་ཕན་པ་ཕུན་སུམ་ཚོགས་པ་ཆེན་པོའི་གཞིར་གྱུར་པ་དངོས་པོ་དང་དངོས་པོ་མེད་པ་དང་བྲལ་བ་ནམ་མཁའ་དང་རོ་མཉམ་པ་རྟོགས་པར་དཀའ་བའི་རང་བཞིན་ཅན། བག་
ཆགས་དང་བཅས་པའི་ཉོན་མོངས་པས་གོས་པ་མེད་པས་ཞི་བ། འགྱུར་བ་མེད་པ། མི་མཉམ་པ་དང་མཉམ་པ། ཀུན་ལ་ཁྱབ་ཅིང་སྤྲོས་པ་མེད་པ། དཔེ་ཟླ་ཐམས་ཅད་དང་བྲལ་བའི་བདག་ཉིད། དེ་བཞིན་གཤེགས་པ་རྣམས་ཀྱི་སོ་སོ་རང་གིས་

རིག་པའི་ཡེ་ཤེས་ཀྱི་སྤྱོད་ཡུལ། ངོ་བོ་ཉིད་ཀྱིས་དག་ཅིང་འོད་གསལ་བ། བླ་མ་དམ་པའི་ཐུགས་རྡོ་རྗེ་ཆོས་ཀྱི་སྐུར་གྲུབ་པ་ཡིན་ནོ། །འདི་ནི་རང་བྱུང་གིས་གྱེན་དུ་གཤེགས་པའི་དབང་དུ་མཛད་དེ་གསུངས་པའོ། །གཞན་རླུང་དབུ་མར་ཞུགས་
གནས་ཐིམ་ན་ངང་གིས་གྱེན་དུ་གཤེགས་པ་ཙམ་འབྱུང་འདྲ་ཡང་། ཐིག་ལེ་བཞི་པོ་དག་པར་བྱེད་ལུགས་སྔར་བཤད་པ་དེ་ཙམ་ནི་འབྱུང་བར་དཀའ་མོད། འོན་ཀྱང་ཆ་ཤས་ཤིག་ནི་ཐོབ་པར་འགྱུར་བར་གསུངས་སོ། །སྐབས་དེར་ངོ་བོ་བླ་མ་ཡབ་
ཡུམ༑ རང་དང་ཕྱག་རྒྱའི་བྱང་སེམས་དཀར་དམར་གྱི་རང་བཞིན་དུ་བཞུགས་པ་ལ་དམིགས་ཏེ། ཆོས་སྐུའི་གསོལ་འདེབས་འདི་བྱ་སྟེ། རྗེ་མ་ལུས་ཀུན་ཁྱབ་སྒྲིབ་གཉིས་དག་པ་ཡི། །བླ་མ་སངས་རྒྱས་ཆོས་ཀྱི་སྐུ་ལ་
སྐྱབས་སུ་མཆི། །རྗེ་སངས་རྒྱས་ཆོས་ཀྱི་སྐ་ལ་སྐྱབས་སུ་མཆི། །མ་ནམ་མཁའ་དང་མཉམ་པའི་སེམས་ཅན་ཐམས་ཅད། བླ་མ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆི། རྗེ་སངས་རྒྱས་
ཆོས་ཀྱི་སྐུ་ལ་སྐྱབས་སུ་མཆི། བདག་སོགས་སེམས་ཅན་ཐམས་ཅད་ཀྱིས་ཆོས་སྐུ་མངོན་དུ་འགྱུར་བར་བྱིན་གྱིས་བརླབ་ཏུ་གསོལ། མཉམ་རྗེས་འདྲེས་པའི་རྟོགས་པ་འཆར་བར་བྱིན་གྱིས་བརླབ་
ཏུ་གསོལ། རྒྱུན་ཆད་མེད་པའི་ཉམས་མྱོང་བརྟན་པར་བྱིན་གྱིས་བརླབ་ཏུ་གསོལ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་ཆོས་ཀྱི་སྐུ་ལ་སྐྱབས་སུ་མཆི། རྗེ་

༄༅། །སངས་རྒྱས་ཆོས་ཀྱི་སྐུ་ལ་སྐྱབས་སུ་མཆིའོ། །ཞེས་གསོལ་བ་ཅི་ནུས་སུ་བཏབ། བདག་ཉིད་ཀྱིས་ཀྱང་ཆོས་སྐུ་སྐྱེ་མེད་ཀྱི་དོན་མངོན་སུམ་དུ་རྟོགས་པར་བྱིན་གྱིས་བརླབ་ཏུ་
གསོལ༑ །ཅེས་འདོད་པའི་དངོས་གྲུབ་ཞུས་ནས་རྗེས་སུ་ཆགས་པའི་ལྕགས་ཀྱུས་འཁོར་ལོ་བཞིའི་ལྟེ་བར་འགུག འཁྱུད་རྒྱའི་ཞགས་པས་དྭངས་མའི་ཐིག་ལེ་བཞི་དང་ལྷན་ཅིག་ཏུ་བཅིངས། ལྕགས་སྒྲོག་གིས་དབྱེར་མེད་དུ་བསྡམས། དྲིལ་
བུས་མཉེས་པར་བྱས་ནས་མཉམ་པར་བཞག་གོ །ཐུན་ལས་ལྡང་བའི་ཚེ། ཇི་ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཡེ་ཤེས་དང༌། སོགས་བསྔོ་སྨོན་ཤིས་བརྗོད་གོང་སྨོས་
ལྟར་བྱའོ། །དེ་དག་ནི་ཤེར་དབང་གི་ཉམས་ལེན་དེ་བླ་མའི་ཐུགས་རྡོ་རྗེ་ཆོས་ཀྱི་སྐ་སྒྲུབ་པའི་རིམ་པའོ། །བཞི་པ་བྱང་ཆུབ་སེམས་ཀྱི་དཀྱིལ་འཁོར་དུ་བླ་མ་ངོ་བོ་ཉིད་ཀྱི་སྐུར་སྒྲུབ་པ་ལ། ཐོག་མར་བུམ་དབང༌། གསང་དབང༌། ཤེར་
དབང་གསུམ་གྱི་ཉམས་ལེན་སྔོན་དུ་བཏང་སྟེ། དབང་བཞི་པའི་ཉམས་ལེན་དངོས་ལ་འཇུག་པའི་ཚུལ་ལ། བདག་གི་གདན། གཞན་གྱི་གདན། རྣལ་འབྱོར་གྱི་གདན། དེ་ཁོ་ན་ཉིད་ཀྱི་གདན་ཏེ་བཞི་ལས། དང་པོ་བདག་གི་གདན་ནི། ལུས་
༢ རྣམ་སྣང་གི་ཆོས་བདུན་ལྡན་དྲང་པོར་བསྲངས་པའི་མིག་གཉིས་ཐད་ཀའི་བར་སྣང་ལ་བཅིངས་ཏེ། དངོས་པོ་དང་དངོས་པོ་མེད་པར་རྒྱས་འདེབས་པའི་རྟོག་པ་ལ་སོགས་པའི་ལྟ་བའི་དུག་ཐམས་ཅད་ཕྱིར་དབྱུང་བ་སྟེ་སྤངས་ནས་མ་བཅོས་པའི་ངང་དེ་ཉིད་

ལ་མཉམ་པར་བཞག་པས། ཐོག་མར་སྣང་བའི་ཚོགས་སེམས་ལ་ཐིམ་པས་རྣམ་ཤེས་ལྔ་རང་རང་གི་དབང་པོའི་གྲོང་ལས་ཁ་ནང་དུ་ལོག་པར་ཕྱོགས་པས་ཡུལ་དུ་སྣང་ཡང་ཞེན་པ་མེད་པ་བྱུང་བའི་རྟགས་སུ་ཟླ་བའི་འོད་ཟེར་ལྟ་བུ་ཞིག་འཆར་བ་སྣང་བའི་
སྐབས་སོ། །དེ་མཆེད་པ་ལ་སེམས་བྱུང་གི་ཐ་སྙད་བཏགས་པ་ལ་ཐིམ་པས་རྣམ་ཤེས་རྣམས་དབང་པོ་ལས་ཁ་ནང་དུ་ཕྱོགས་པས་ཡུལ་འཛིན་ནུབ་པའི་མི་རྟོག་པའི་ཏིང་ངེ་འཛིན་སོ་སོར་རྟོག་པའི་ཤེས་རབ་ཁྱབ་བྱེད་དུ་ཞུགས་པའི་རྟགས་སུ་ཉི་མའི་འོད་
ཟེར་ལྟ་བུ་ཞིག་འཆར་བ་མཆེད་པའི་སྐབས་སོ། །དེ་ཉེར་ཐོབ་ལ་མ་རིག་པའི་ཐ་སྙད་བཏགས་པ་ལ་ཐིམ་པ་དེ་གཉིས་གཅིག་གིས་གཅིག་སྦྱངས་པས་བལྟ་བྱ་དང་ལྟ་བྱེད་གཉིས་སུ་མེད་པའི་རྟོག་མེད་གཉིད་ལོག་པ་དང་ཆ་འདྲ་བ་ལ་གནས་པའི་རྟགས་སུ་
མུན་པ་ལྟར་ནག་ཐུམ་མེར་འཆར་བ་ཉེར་ཐོབ་ཀྱི་སྐབས་སོ། །དེ་འོད་གསལ་ལ་ཐིམ་པས་གཉིད་སད་པ་ལྟར་རྣམ་པ་ཐམས་ཅད་པའི་སྟོང་པ་ཉིད་མཆོག་ཏུ་མི་འགྱུར་བའི་བདེ་བ་ཆེན་པོ་དང་རོ་གཅིག་པའི་ཡང་དག་པའི་མཐའ་རང་གི་ངོ་བོ་ཇི་ལྟ་བ་བཞིན་
ཚིག་གིས་བརྗོད་པའི་ལམ་དུ་མ་གྱུར་པས་བརྗོད་པར་མི་ནུས་ཀྱང༌། ཚིག་དང་བརྗོད་པ་ཐམས་ཅད་ཀྱི་གདགས་གཞིར་གྱུར་པ། སོ་སོ་རང་གིས་རིག་པའི་ཡེ་ཤེས་ཀྱི་སྤྱོད་ཡུལ་དུ་བྱས་པ། ཐམས་ཅད་སྟོང་པའམ། འོད་གསལ་ལམ། ཕྱག་རྒྱ་
ཆེན་པོའམ། དབང་བཞི་པའི་ཡེ་ཤེས་སམ། ལྷན་ཅིག་སྐྱེས་པའི་དགའ་བའམ། བླ་མ་དམ་པ་སེམས་ཀྱི་རྡོ་རྗེ་ཞེས་བྱ་བའི་མིང་མཐའ་ཡས་པའི་འཇོག་བྱེད་ཀྱིས་རྣམ་པར་བཞག་པ་དེ་མངོན་དུ་བྱས་པའོ། །དེ་ནི་ཨིནྡྲ་བྷུ་ཏིས། གང་ཞིག་རྟོག་པ་

། ཀུན་སྤངས་པའི། །དེ་ཉིད་ལ་ནི་ཡང་དག་གནས། །སྒྲུབ་པ་པོ་དེ་ཚེ་འདི་ཡིས། །བྱང་ཆུབ་དམ་པར་ཞུགས་པར་འགྱུར། །ཞེས་དང༌། ས་རཧས། དབང་པོ་གང་དུ་ནུབ་གྱུར་ཅིང༌། །རང་གི་ངོ་བོའང་༄༅།
ཉམས་པར་གྱུར། །གྲོགས་དག་ལྷན་ཅིག་སྐྱེས་པའི་ལུས། །བླ་མའི་ཞལ་ལས་གསལ་བར་དྲིས། །ཞེས་དང་། དཱ་རི་ཀ་པས། སེམས་དང་སེམས་བྱུང་རང་བཞིན་གྱི། །བདེ་བ་ཆེན་པོའི་རང་བཞིན་སད། །ཅེས་གསུངས། དེ་ཉིད་ཐམས་
ཅད་ཀྱི་གཞིར་གྱུར་པ་དང་སྙིང་པོ་ལེན་པའི་ཕྱིར་དཀྱིལ་འཁོར་ཡིན་ཏེ། སཾ་བྷུ་ཊ་ལས། བྱང་ཆུབ་སེམས་ནི་རིན་པོ་ཆེ། །དཀྱིལ་འཁོར་དེ་ཉིད་དཀྱིལ་འཁོར་ཏེ། །ཕྱི་རོལ་བཅས་པའི་ནང་ཉིད་ཀྱི། །སྣ་ཚོགས་ཁྱབ་ཅིང་རྣམ་པར་གནས། །ཞེས་
གསུངས་པས་སོ། །གཉིས་པ་གཞན་གྱི་གདན་ནི། བསམ་གྱིས་མི་ཁྱབ་པའི་བརྟན་པ་དང་གཡོ་བའི་དངོས་པོ་ཐམས་ཅད་དེ་བཞིན་ཉིད་དེ་ཉིད་སྒྱུ་མའི་རང་བཞིན་དུ་ཞུགས་པའི་གཟུགས་བརྙན་ཡིན་པས་སྤང་དུ་མེད་ཅིང་བླང་དུ་མེད་པས་སོ་སོར་རྟོག་
པའི་ཡེ་ཤེས་ཀྱི་མིག་གིས་བལྟས་པས། དེ་དག་དེ་བཞིན་ཉིད་དེ་ཉིད་དུ་ཆུ་ལ་ཆུ་བཞིན་དུ་ཐིམ་པར་གྱུར་པས། ཚུལ་དེས་ཐབས་ཀྱི་ཆ་ཐམས་ཅད་ཀྱང་ཟུང་འཇུག་གི་མིང་ཐོབ་པར་བྱེད་དོ། །དེ་ཡང་། གཉིས་སུ་མི་བྱ་གཅིག་ཏུ་བྱ་བ་སྟེ། །རིགས་
༣ དང་བྱེ་བྲག་དག་ཏུ་མ་བྱེད་ཅིག ཅེས་དང༌། འཁོར་བར་བྱེད་པའི་དངོས་པོ་ཡང༌། །བྱང་ཆུབ་སེམས་ཀྱི་རང་བཞིན་བསྒོམ། །ཞེས་གསུངས་པ་ལྟ་བུའོ། །གསུམ་པ་རྣལ་འབྱོར་གྱི་གདན་ནི། ཡང་དག་པའི་མཐའ་ལ་སྙོམས་པར་འཇུག་
683

པས་འཁྲུལ་པའི་དྲི་མ་ཐམས་ཅད་རིམ་གྱིས་ཞིག་སྟེ་ཤེས་རབ་ཀྱི་ཕུང་པོ་རྫོགས་པར་བྱ་བ་དང་། འོད་གསལ་དེ་ཉིད་ཆོས་ཀྱི་དབྱིངས་ཀུན་ཏུ་འགྲོ་བ་ཡིན་ལ། དེ་ཐབས་ཀྱི་ཆ་རྣམས་ལ་ཞུགས་པས་སྙིང་རྗེ་ཆེན་པོ་མཐའ་ཕྱིན་པར་བྱ་བ་ནི་ཐབས་ཤེས་ཡ་མ་
བྲལ་བའི་ཕྱིར་ཟུང་འཇུག་ཅེས་བྱ་སྟེ། ཇི་སྐད་དུ། གང་ཡང་གཉིས་པོ་སྦྱོར་བར་ནུས་པ་ཡིས། །འཁོར་བར་མི་གནས་མྱ་ངན་འདས་མི་གནས། །ཞེས་དང༌། དང་པོའི་སངས་རྒྱས་ལས། ཐབས་དང་ཤེས་རབ་སྙོམས་འཇུག་པ། །རྣལ་འབྱོར་
དེ་བཞིན་གཤེགས་པས་གསུངས། །ཞེས་གསུངས་པ་ལྟར་རོ། །བཞི་པ་དེ།ཁོ་ན་ཉིད་ཀྱི་གདན་ནི། དེ་ཡང་རང་གི་སེམས་ཉིད་ཟབ་པའམ་བདེ་བ་དང་གསལ་བའམ་སྟོང་པ་གཉིས་པོ་ཟུང་འཇུག་རང་ངོ་རང་གིས་ཤེས་པ་ཉིད་བླ་མ་ངོ་བོ་ཉིད་ཀྱི་སྐུར་
ཤེས་པས་དེ་ལ་དམིགས་ཏེ་ངོ་བོ་ཉིད་སྐུའི་གསོལ་འདེབས་འདི་བྱ་སྟེ། རྗེ་ཟག་མེད་ཁྱབ་གདལ་སྐྱེ་མེད་ཆོས་ཀྱི་སྐུ། །སྣང་སྟོང་ཟུང་འཇུག་འགག་མེད་ལོངས་སྤྱོད་རྫོགས། །གང་འདུལ་དེར་སྟོན་ཀུན་ཁྱབ་
སྤྲུལ་པའི་སྐུ། །རྗེ་སྐུ་གསུམ་བདག་ཉིད་ཁྱེད་ལ་སྐྱབས་སུ་མཆི། །བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆི། །རྗེ་སངས་རྒྱས་རིན་པོ་ཆེ་ལ་སྐྱབས་སུ་མཆི། །མ་ནམ་མཁའ་དང་མཉམ་
པའི་སེམས་ཅན་ཐམས་ཅད། །བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆི། །རྗེ་སངས་རྒྱས་རིན་པོ་ཆེ་ལ་སྐྱབས་སུ་མཆི། བདག་སོགས་སེམས་ཅན་ཐམས་ཅད་ཀྱིས་ཆོས་སྐུ་སྐྱེ་མེད་ཀྱི་དོན་

།རྟོགས་པར་བྱིན་གྱིས་བརླབ་ཏུ་གསོལ། ལོངས་སྐུ་འགག་མེད་ཀྱི་རྩལ་འབྱོངས་པར་བྱིན་གྱིས་བརླབ་ཏུ་གསོལ། སྤྲུལ་སྐུས་འགྲོ་དོན་ཕྱོགས་མེད་དུ་སྐྱོང་ནུས་པར་༄༅།
བྱིན་གྱིས་བརླབ་ཏུ་གསོལ། མ་ནམ་མཁའ་དང་མཉམ་པའི་སེམས་ཅན་ཐམས་ཅད་བླ་མ་སངས་རྒྱས་རིན་པོ་ཆེ་ལ་སྐྱབས་སུ་མཆི། རྗེ་སངས་རྒྱས་རིན་པོ་ཆེ་ལ་སྐྱབས་སུ་མཆིའོ། །ཞེས་གསོལ་བ་
ཅི་ནུས་སུ་བཏབ། བདག་ཉིད་ཀྱིས་ཀྱང་ཆོས་སྐུ་སྐྱེ་མེད་ཀྱི་དོན་མངོན་སུམ་དུ་རྟོགས་པར་བྱིན་གྱིས་བརླབ་ཏུ་གསོལ། ལོངས་སྐུ་འགག་མེད་ཀྱི་རྩལ་འབྱོངས་ནུས་པར་བྱིན་གྱིས་བརླབ་ཏུ་
གསོལ༑ སྤྲུལ་པས་འགྲོ་དོན་ཕྱོགས་མེད་དུ་འགྲུབ་ནུས་པར་བྱིན་གྱིས་བརླབ་ཏུ་གསོལ། །ཅེས་འདོད་པའི་དངོས་གྲུབ་ཞུས་ནས་མཉམ་པར་བཞག་པས། རྩ་དང་། འབྱུང་བ་ལྔའི་རླུང་དང་། ཁམས་བདུད་རྩི་ལྔ་
དང་༑ འགྱུར་བ་མེད་པ་དང་བཅས་པའི་བདེ་བ་ཆེན་པོའི་ཡེ་ཤེས་གཙུག་ཏོར་གྱི་འཁོར་ལོར་འདུས་པས་འབྲས་བུའི་དབང་བཞི་ཅིག་ཅར་དུ་ཐོབ་སྟེ། བདག་དང་ལྷན་ཅིག་ཡང་དག་པའི་མཐའ་ལ་ཐིམ་པས་བསམ་གྱིས་མི་ཁྱབ་པའི་ཆོས་ཉིད་ཀྱི་ཡོན་ཏན་
ྋ ཡོངས་སུ་རྫོགས་པསཤེས་རབ་ཀྱི་ཕ་རོལ་ཏུ་ཕྱིན་པས་སྤངས་པ་མཐར་ཐུག་པའི་ཕྱིར་འཁོར་བར་མི་གནས་པ་དང་། དེ་ཉིད་མཆོག་ཏུ་མི་འགྱུར་བའི་བདེ་བ་ཆེན་པོའི་རང་བཞིན་སྙིང་རྗེའི་སྟོབས་ཡོངས་སུ་རྫོགས་པ་སད་པར་བྱས་པ་སྒྱུ་མའི་རྗེས་སུ་བྱེད་༔

པའི་གཟུགས་བརྙན་སྐ་གསུང་ཐུགས་གསང་བ་བསམ་གྱིས་མི་ཁྱབ་པའི་ལྷར་བཞེངས་ནས་ནམ་མཁའ་ཇི་སྲིད་དུ་སེམས་ཅན་གྱི་བསམ་པ་ཚིམ་པར་མཛད་པས་རྟོགས་པ་མཐར་ཐུག་པའི་ཕྱིར་ཞི་བ་མྱ་ངན་ལས་འདས་པ་ལ་མི་གནས་པའོ། །ཡེ་ཤེས་ལྔའི་
བདག་ཉིད་རིགས་དག་པའི་ལྷན་ཅིག་སྐྱེས་པའི་ཡེ་ཤེས་ཀྱི་ངོ་བོ་ཉིད་ལ་རྟག་ཏུ་གནས་པ་ཟུང་འཇུག་གི་སྐུའམ། བླ་མའི་ཡེ་ཤེས་རྡོ་རྗེ་ངོ་བོ་ཉིད་ཀྱི་སྐུ་འགྲུབ་པ་སྟེ་འདོདཔའི་དངོས་གྲུབ་ཐོབ་པ་ཞེས་ཀྱང་བྱའོ། །འདིར་འདོད་པ་ནི་འདོད་ཆགས་ཆེན་པོ་སྟེ་
རྡོ་རྗེ་སེམས་དཔའ་བདེ་བ་ཆེན་པོ་མཆོག་ཏུ་མི་འགྱུར་བའོ། །དངོས་གྲུབ་ནི་ཕྱག་རྒྱ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་རྣམ་པ་ཐམས་ཅད་པའི་མཆོག་དང་ལྡན་པའི་སྟོང་པའོ། །དེ་ཡང་ས་ར་ཧས། ནམ་ཞིག་སྦྱོར་བཞི་གནས་གཅིག་ལ་ནི་ཞུགས་པ་
ན༑ །བདེ་ཆེན་མཆོག་ནི་ནམ་མཁའི་ཁམས་སུ་མི་ཤོང་ངོ་། །ཞེས་དང། དཱ་རི་ཀ་བས། གསང་བ་ཆེན་པོའི་གནས་མེད་ལ། །རྣལ་འབྱོར་པས་ནི་གསང་ཆེན་སྦྱོར། །ཞེས་དང༌། པདྨ་བཛྲ་གྱིས། རིན་ཆེན་སེམས་ནི་བརྟན་གྱུར་ན། །
སངས་རྒྱས་བྱང་ཆུབ་རབ་གནས་ཏེ། །བྱིན་གྱིས་བརླབ་པ་མཛད་པར་འགྱུར། །ཞེས་དང༌། རྡོ་རྗེ་དྲིལ་བུཔས། འདི་ནི་ངོ་བོ་ཉིད་ཀྱི་སྐུ། །སྟོང་ཉིད་ཐུགས་རྗེའི་བདག་ཉིད་དོ། །མ་ནིང་ཞེས་ཀྱང་གྲགས་པ་ཡིན། །ལ་ལར་ཟུང་འཇུག་ཅེས་
བྱའོ༑ །ཞེས་དང༌། གསང་བ་འདུས་པ་ལས། འདི་ལྟ་སྟེ། བཅོམ་ལྡན་འདས་དེ་བཞིན་གཤེགས་པ་ཐམས་ཅད་ཀྱི་སྐུ་དང་གསུང་དང་ཐུགས་རྡོ་རྗེ་གསང་བའི་མངོན་པར་རྟོགས་པའི་དབང་བསྐུར་བའི་སློབ་དཔོན་ལ། དེ་བཞིན་གཤེགས་པ་ཐམས་

༄༅། །ཅད་དང་བྱང་ཆུབ་སེམས་དཔའ་རྣམས་ཀྱིས་ཇི་ལྟར་བལྟ་བར་བགྱི། དེ་བཞིན་གཤེགས་པ་ཐམས་ཅད་ཀྱིས་བཀའ་སྩལ་པ། རིགས་ཀྱི་བུ། བྱང་ཆུབ་སེམས་དཔའ་རྡོ་རྗེ་ལྟ་བུར་དེ་བཞིན་གཤེགས་པ་ཐམས་ཅད
དང་བྱང་ཆུབ་སེམས་དཔའ་རྣམས་ཀྱིས་བལྟ་བར་བྱའོ། །དེ་ཅིའི་ཕྱིར་ཞེ་ན། བྱང་ཆུབ་ཀྱི་སེམས་ཀྱི་རྡོ་རྗེ་དང་སློབ་དཔོན་འདི་གཉིས་ནི་གཉིས་སུ་མེད་ཅིང་གཉིས་སུ་བྱར་མེད་དོ། །ཞེས་སོགས་གསུངས་པས་སོ། །ཐུན་ལས་ལྡང་བའི་ཚེ། ཇི་
ལྟར་དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་ཀྱི་ཡེ་ཤེས་དང་། སོགས་བསྔོ་སྨོན་ཤིས་བརྗོད་གོང་སྨོས་ལྟར་བྱའོ། །དེ་དག་ནི་དབང་བཞི་པའི་ཉམས་ལེན་ཏེ་བླ་མའི་ཡེ་ཤེས་རྡོ་རྗེ་ངོ་བོ་ཉིད་
ཀྱི་སྐུ་སྒྲུབ་པའི་རིམ་པའོ། །ལམ་འདི་ནི་རྡོ་རྗེ་ཐེག་པར་ངེས་པའི་ཚིག་ཏུ་བཞག་པའོ། །ཞེས་པ་གསུངས་ཚུལ་ལྡེམ་དགོངས་ཙམ་མ་ཡིན་པར་ངེས་པ་ལས་ནམ་ཡང་མི་འགོང་བའི་ཚིག་ཡིན་པར་གསུངས་པའོ། །གསུམ་པ་གེགས་སྲུང་བར་
བྱེད་པ་དམ་ཚིག་ནི། ཁྱོད་ཀྱིས་སྲོག་ཆགས་གསད་པར་བྱ། །རྫུན་གྱི་ཚིག་ཀྱང་སྨྲ་བར་བྱ། །མ་བྱིན་པ་ཡང་ཁྱོད་ཀྱིས་ལོངས། །གཞན་གྱི་བུད་མེད་བསྟེན་པར་གྱིས། །ཞེས་གསུངས་པ་སྟེ། སྲོག་ཆགས་བསད་པ་ནི། དངོས་པོར་བལྟ་བ་
༈ སྤངས་ནས་དུ་སོགས་ཀྱི་མཚན་ཉིད་ཅན་གྱི་སྟོང་པ་ཉིད་དུ་བལྟ་བའོ། །རྫུན་གྱི་ཚིག་སྨྲ་བ་ནི། ལས་རླུང་ཐམས་ཅད་དབུ་མའི་དབུགས་གཅིག་ཏུ་བྱས་པ་གཞོམ་དུ་མེད་པའི་སྐད་ཀྱིས་སྨྲ་བའོ། །མ་བྱིན་པ་བླང་བ་ནི། རིགས་ལྡན་མའི་ཨ་ཝ་དྷཱུ་ཏིའི་ཁུ་
687

བ་དེ་བཞིན་གཤེགས་པའི་ཚོགས་སོ་སོ་རང་རིག་པས་གཙུག་ཏོར་དུ་ལེན་པའོ། །གཞན་གྱི་བུད་མེད་ནི། གཞན་རྡོ་རྗེ་སེམས་དཔའི་བུད་མེད་རྣམ་པ་ཐམས་ཅད་པའི་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བདེ་བ་ཆེན་པོའི་ཡེ་ཤེས་རྙེད་པ་སྦྱོར་བར་བྱེད་
པའོ༑ །དེ་དག་གིས་ཉིན་མཚན་ཟད་པར་བྱེད་ཅེས་པ་དབང་བཞི་སོ་སོའི་དབང་དོན་གྱི་ལམ་ལས་མ་ཡེངས་པས་ཉིན་མཚན་ཟད་པའི་དོན་ནོ།། །།བཞི་པ་བོགས་འདོན་པར་བྱེད་པའི་སྤྱོད་པ་ནི། གཞུང་དུ། སྤྱོད་པ་དག་ནི་བྱ་བར་བཤད།
སྤྱོད་པས་ཕ་རོལ་ཕྱིན་མཆོག་ཉིད། །ཅེས་གསུངས་པའི་དོན་ནི། ལམ་དུས་ཀྱི་ལྟ་སྒོམ་གྱི་བོགས་སྤྱོད་པས་དབྱུང་དགོས་པའི་ཕྱིར། བྷུ་སུ་ཀུའི་སྤྱོད་པ་དང་། གསང་བའི་སྤྱོདཔ་དང་། རིག་པ་བརྟུལ་ཞུགས་ཀྱི་སྤྱོད་པ་དང་། ཕྱོགས་ལས་རྣམ་
རྒྱལ་གྱི་སྤྱོད་པ་དང་བཞི་པོ་དུས་ཚོད་དང་འབྲེལ་བར་སྤྱོད་དགོས་པར་གསུངས་པའོ།། །ད་ནི་ཉམས་ལེན་ཆོ་གའི་རིམ་པ་ཁྲིགས་སུ་སྡེབས་ཚུལ་ཅུང་ཟད་སྨྲ་སྟེ། དེ་ཡང་དབང་བཞིའི་དོན་བླ་མ་སྐུ་བཞིའི་སྒྲུབ་པ་ཟླ་བཞིའི་རིང་ལ་ཉམས་སུ་ལེན་
ཚུལ་བཞི་ལས། ཟླ་དང་པོའི་སྐབས་ཀྱི་ཐོར་ཐུན་གྱི་ཆོ་གའི་རིམ་པ་ནི། ཐོག་མར་སྐྱབས་འགྲོ་མ་ནམ་བཞི་སྐོར་ལན་གསུམ་གྱིས་དབུ་བརྩམས་པ་ནས། བདག་བསྐྱེད་ཀྱི་མངོན་རྟོགས་གྲུབ་མཚམས་སུ་སྲུང་འཁོར་ལན་རེ་འདོན་བསྒོམ་བྱ། དེ་ནས་
མདུན་བསྐྱེད་ཀྱི་མངོན་རྟོགས་ནས་བཟུང་། ཆེ་མཆོག་ཁྱེད་ལ་ཕྱག་འཚལ་བསྟོད། །ཅེས་པའི་བར་གོང་དུ་སྨོས་བ་ལྟར་མཐར་དབྱུང་བྱས། དབང་ཆས་དངོས་སུ་བཤམས་ཏེ་བདག་འཇུག་རྒྱས་པ་བླང་བའི་ལུགས་ལ་ཐོར་ཐུན་གྱི་མདུན་

༄༅། །བསྐྱེད་གྲུབ་མ་ཐག་ཏུ་བུམ་བསྐྱེད་འདོན་བསྒོམ་བྱ་ཞིང༌། མཚན་རྣམས་ཡོངས་རྫོགས་ཀྱི་སྒོ་ནས་དབང་བཞི་བསྡུས་པ་བླང་བའི་ལུགས་ལ་བུམ་བསྐྱེད་འདོན་བསྒོམ་བྱ་མི་དགོས། བསང་ཆུ་སྒྲུབ་ཚུལ་
ནི༑ ལས་བུམ་གྱི་སྟེང་དུ་བཟླ་བྱའི་སྔགས་འཕྲེང་སྔོན་པོ་རང་སྒྲ་སྒྲོག་བཞིན་པར་གཡས་སྐོར་ལྡིང་སྟབས་སུ་འཁོར་བ་ལས་འོད་ཟེར་འཕྲོས་ཏེ་རྒྱལ་བ་སྲས་བཅས་མཆོད། སླར་བྱིན་རླབས་དང་
ནུས་མཐུ་ཐམས་ཅད་རྡོ་རྗེ་ཆུའི་རྣམ་པར་སྤྱན་དྲངས་ནས་བསང་ཆུ་ལ་ཐིམ་པར་དམིགས་ཏེ། ཨོཾ་སུམྦྷ་ནི་སུམྦྷ་ཧཱུཾ་ཧཱུཾ་ཕཊ། སོགས་ལས་སྔགས་བརྒྱའམ་ཉེར་གཅིག་བཟླ། མཐར་སྔགས་འཕྲེང་འོད་དུ་ཞུ་ནས་
༈ ཉེས་ཚོགས་སྦྱོར་བའི་ནུས་མཐུ་ཅན་གྱི་རྡོ་རྗེའི་ཆུར་གྱུར་པར་བསམ། བདུད་རྩི་བྱིན་རླབས་ནི། བདུད་རྩིའི་སྟེང་དུ་ཡི་གེ་འབྲུ་བཞི་པོ་དཀར་དམར་མཐིང་ལྗང་བརྩེགས་མར་གསལ་བའི་འོད་ཀྱིས་རྒྱལ་བ་
སྲས་བཅས་ཀྱི་སྐུ་གསུང་ཐུགས་ཡེ་ཤེས་རྡོ་རྗེའི་བྱིན་རླབས་བདུད་རྩིའི་རྣམ་པར་སྤྱན་དྲངས་ནས་ཡིག་འབྲུ་བཞི་ལ་ཐིམ། དེ་རྣམས་རིམ་གྱིས་འོད་དུ་ཞུ་ནས་བདུད་རྩི་ལ་ཐིམ་པས་སྦྱང་རྟོག་སྦར་བར་
དམིགས་ཏེ། ཨོཾ་ཨཱཿ ཧཱུྃ་ཧྲཱིཿ ཞེས་ཉེར་གཅིག་བཟླ་བར་བྱ་ཞིང་། ཆུ་ཆང་བྱིན་རླབས་དེ་གཉིས་ཐོར་ཐུན་ཁོ་ན་ལ་མ་གཏོགས་ཐུན་རྗེས་མ་གསུམ་ལ་མི་དགོས་སོ། །དེ་ནས་མདུན་བསྐྱེད་ལ་དམིགས་ཏེ། རྗེ་དམིགས་མེད་ཐུགས་

རྗེས་གང་འདུལ་སྐར་བསྟན་པ། །སོགས་སྤྲུལ་སྐུའི་གསོལ་འདེབས་བྱས་ནས་དངོས་གྲུབ་ཞུས་ཏེ་མདུན་བསྐྱེད་རང་ལ་བསྟིམ་ཞིང་བཟླས་པ་ལྔ་སྟོང་ཙམ་རེ་བྱས། མདུན་བསྐྱེད་བདག་བསྟིམ་དང་ཕྲ་ཐིམ་གཉིས་པོ་ཡུན་རིང་ཐུང་རླུང་གི་
གྲངས་དང་བསྟུན་ནས་བྱ། ཐིག་ལེའི་རྣལ་འབྱོར་གྱི་མཐར་བྱང་སེམས་ཀྱིས་ལུས་ཐམས་ཅད་ཁེངས་པའི་བདེ་བས་ལྷ་སོགས་ཀྱི་དམིགས་པའི་ཆ་ཐམས་ཅད་མི་དམིགས་པར་གྱུར་པའི་ངང་ལ་མཉམ་པར་བཞག དེ་ལས་ཐུན་མཚམས་ཀྱི་ལྷ་རྡོ་རྗེ་འཆང་
ཡབ་ཡུམ་གྱི་སྐུར་ལྡང་ནས་བསྔོ་སྨོན་ཤིས་བརྗོད་ཀྱིས་མཐའ་བརྒྱན་པར་བྱའོ། །དེ་ནས་སྔ་ཐུན་སོགས་རྗེས་མ་གསུམ་པོའི་ཆོ་ག་སྤྱིར་གོང་སྨོས་ཐོར་ཐུན་དང་འདྲ་བ་ལ། སྲུང་འཁོར་དང་ཆུ་ཆང་བྱིན་རླབས་མི་དགོས། ཟླ་བ་དང་པོ་འདི་བུམ་དབང་གི་
ཉམས་ལེན་གཙོ་བོ་བསྐྱེད་རིམ་ཡིན་པ་དང༌། གཏོར མ་འབུལ་བ་ཡང་བསྐྱེད་རིམ་སྤྲོས་བཅས་ཀྱི་ཆོས་ཡིན་པའི་རྒྱུ་མཚན་ལ་བརྟེན། སྲོད་ཐུན་གྱི་ཐིག་ལེའི་རྣལ་འབྱོར་ལས་ལྷ་སྐར་ལྡང་མཚམས་དེར་ལམ་ཟབ་ཐུན་མོང་བའི་ལུགས་ཀྱི་གཏོར་མ་འབུལ་
* བར་མཛད་ཅིང་། དེ་གའི་མུར་ཐོ་རྟེན་ཁ་གསོའི་ཆོ་ག་དང་གསོལ་ཁ་སྒྲིག་མའི་རིགས་རྣམས་ཀྱང་བྱ། གཞན་ཡང་དུས་བཟང་དང་ཟླ་མཚམས་རྣམས་སུ་ཚོགས་འཁོར་རེ་བྱས་ཀྱང་ལེགས། གང་ལྟར་ཡང་བསྔོ་སྨོན་ཤིས་བརྗོད་ཀྱིས་མཐའ་བརྒྱན་
པར་བྱའོ། །ཟླ་བ་གཉིས་པའི་སྐབས་ཀྱི་ཐོར་ཐུན་གྱི་ཆོ་གའི་རིམ་པ་ནི། ཐོག་མར་སྐྱབས་འགྲོ་མ་ནམ་བཞི་སྐོར་ལན་གསུམ་ནས་དབུ་བརྩམས་ཏེ་བདག་བསྐྱེད་ཀྱི་མངོན་རྟོགས་དང་། སྲུང་འཁོར། མདུན་བསྐྱེད་མངོན་རྟོགས་ཀྱི་མཇུག དམ་

༄༅། །ཚིག་གི་འཁོར་ལོ་དང་གཉིས་སུ་མེད་པར་གྱུར། ཐུགས་ཀའི་འོད་ཟེར་གྱིས་དབང་ལྷ་སྤྱན་དྲངས། སོགས་ནས། དབུ་བརྒྱན་པར་གྱུར། ཅེས་པའི་བར་བྱས། འདི་མན་
གྱི་ཆོ་གའི་ཕྱག་བཞེས་རྒྱས་འབྲིང་བསྡུས་པ་གསུམ་ཙམ་ཡོད་པ་ལས། འོག་ཏུ་རླུང་གི་གྲངས་འགྲོ་ཆེ་བའི་ཐབས་སུ་བསྡུས་པ་བྱེད་ན། རྒྱལ་བ་ཀུན་དངོས་བླ་མ་ལ། །སོགས་གློ་ཀ་གཅིག་བརྗོད་དེ་ཕྱག་འཚལ། རི་རབ་གླིང་བཞི་
གླིང་ཕྲན་ཉི་ཟླ་ལྕགས་རི་བཅས། །སོགས་ཀྱིས་མཎྜལ་ཕུལ། དངོས་སུ་བཤམས་དང་ཡིད་སྤྲུལ། སོགས་ཀྱིས་མཆོད་པ་ཕུལ། ཐོག་མེད་དུས་ནས་བསགས་པ་ཡི། །སོགས་ཀྱིས་ཡན་ལག་ལྷག་མ་རྣམས་
བྱས༑ རྣམ་དག་ཡེ་ཤེས་ལྔ་དང་ལྡན། །སོགས་གློཀས་བསྟོད། བདག་འཇུག་ཀྱང་རྒྱས་བསྡུས་སྐབས་བསྟན་མཛད་སྲོལ་སྣང་བ་ལས་བསྡུས་པ་བྱེད་པའི་ལུགས་ལ་སྤྲལ་སྐའི་གསོལ་འདེབས་ཀྱང་དབང་བཞིའི་གོང་འདིར་བྱས། དེ་ནས་
མཎྜལ་ཕུལ་རྗེས། མཚན་རྣམས་ཡོངས་རྫོགས་བླ་མའི་སྐུ། །སོགས་ཀྱིས་དབང་བཞི་བླང་། མདུན་བསྐྱེད་བདག་ལ་བསྟིམས་ནས་བཟླས་པ་བརྒྱ་རྩ་རེ་བྱ། དེ་རྗེས། ཕྲ་ཐིག་གི་མཐའི་མཉམ་བཞག་ལས་རྡོ་རྗེ་འཆང་ཡབ་ཡུམ་གྱི་
སྐུར་ལྡང་བའི་བར་བུམ་དབང་གི་ཉམས་ལེན་དང༌། དེ་ནས་གསང་དབང་གི་ཉམས་ལེན་བསྒོམ་པའི་རིམ་པ་ལ། རྒྱུད་ཀྱི་རིམ་པའི་ཐོག་མར་རླུང་རོ་ལན་གསུམ་བསལ་ནས་རྡོ་རྗེ་བཟླས་པ་ཉེར་གཅིག་ཙམ་བྱས། དེ་ནས་རླུང་རོ་འབུད་པ་དགུ་ཕྲུགས་

སུ་བསལ་ནས་སྔགས་ཀྱི་རིམ་པའི་རླུང་ཁུག་པ་ལྔ་བཅུའམ་སོ་བདུན་དང༌། དེ་རྗེས་ཡེ་ཤེས་ཀྱི་རིམ་པའི་རླུང།ཁུག་པ་ལྔ་བཅུའམ་སོ་བདུན་འཛིན་པའི་རླུང་ཁུག་རྗེས་མ་ཕྱིར་དབྱུང་ནས་ལུས་གནད་འགྲོལ་བ་དང་ལྷན་ཅིག་མེ་རྣམས་ཨ་ཤད་ཀྵ་ཡིག་དང་
བཅས་པ་ལ་བསྟིམ། དེ་ནས་སྟོང་འདྲེན་གཅིག་གིས་ལུས་སྨད་ཀྱི་བྱང་སེམས་ཐམས་ཅད་ལྟེ་བ་དང༌། དེ་ནས་གཅིག་གིས་སྙིང་གར། དེ་ནས་གཅིག་གིས་མགྲིན་པར། དེ་ནས་གཅིག་གིས་སྤྱི་བོར་དྲངས་སྐབས་མས་བརྟན་གྱི་དགའ་བཞི་ངོས་
འཛིན༑ ཡང་ན་འདྲེན་གཅིག་ཁོ་ནས་སྤྱི་བོར་དྲངས་པར་དམིགས་པ་སྟེ་སྔ་ཕྱི་སྐབས་བསྟུན་བྱ། དེ་རྗེས་ཕོ་རྡེབ་ཀྱིས་དབྱུང་བའམ། བུམ་ཅན་གྱིས་སྤེལ་བ། གཅུན་པའི་མཐར་དགང་སྤྲུགས་རྣམས་བྱ། བརྟན་བྱེད་སྐུ་གཉེའི་རྣམ་པ་སོགས་ལ་
དམིགས་ཚུལ་ནཱ་རོའི་ཆོས་དྲུག་སོགས་ལས་གསུངས་པ་ལྟར་བྱ། དེ་རྗེས་འཁོར་ལོ་བཞིའི་ཡི་གེའི་འོད་ཀྱིས། རྒྱལ་བ་སྲས་བཅས་བླ་མའི་སྐུ་བཞི་དང་དབྱེར་མེད་དུ་བཞུགས་པའི་བྱིན་རླབས་དང་། ཁམས་གསུམ་དག་པར་བྱས་པའི་དྭངས་བཅུད་
ཐམས་ཅད་བྱང་སེམས་དཀར་དམར་གྱི་རྣམ་པར་བདག་གི་སྒོ་གསུམ་ལ་ཐིམ་པས་དྭངས་མ་ཆེན་པོར་རྫོགས་པ་མོས་ཤིང་། སླར་ཡང་བྱིན་རླབས་ཀྱི་རྒྱུན་དེ་ལས་ཁྲོ་ཚོགས་ཕྱག་རྡོར་ལྟ་བུ་ཁ་དོག་མཐིང་གའམ་སྣ་ལྔ་པ། ཧཱུྃ་ཡིག་མཐིང་གའམ་རིགས་
ལྔའི་ས་བོན་རང་མདོག་ཅན། རྡོ་རྗེའ མ་རིགས་ལྔའི་ཕྱག་མཚན་རྣམས་ལྷའི་རང་བཞིན་མེ་འབར་བའི་རྣམ་པས་ལུས་ཀྱི་ཕྱི་ནང་བར་གསུམ་དང་དབང་པོའི་སྒོ་དང་བ་སྤུའི་བུ་ག་ཐམས་ཅད་གང་བའི་ཚོགས་ཀྱིས་བགེགས་དང་བར་དུ་གཅོད་པ་ཐམས་ཅད་༤

༄ ༅། །སྲུང་བར་མཛད་པས་འཛག་གེགས་སོགས་མི་འཇུག་བར་བསམ། འཁོར་ལོ་བཞིར་བླ་མའི་རྡོ་རྗེ་བཞིའི་ལྷ་ཚོགས་ཡི་གེའི་རྣམ་པར་བཞུགས་པ་ལ་དམིགས་ཏེ། རྗེ་མ་འགག་ཀུན་ཁྱབ་སྐུ་ལ་ཞིང་ཁམས་
སྣང་༑ །སོགས་ལོངས་སྐུའི་གསོལ་འདེབས་བྱས་ནས་དངོས་གྲུབ་ཞུས། རྩ་ཐིག་སོགས་མི་དམིགས་པར་མཉམ་པར་བཞག སླར་ཐུན་མཚམས་ཀྱི་ལྷར་ལྡང་བའི་ལུས་དབུས་རྩ་དབུ་མ་དང་ཡི་གེ་བཞི་པོ་གསལ་བཏབ་ནས་བསྔོ་སྨོན་ཤིས་བརྗོད་
བྱ་ཞིང༌། ཐུན་མཚམས་རྣམས་སུའང་དེ་རྣམས་གསལ་འདེབས་ཤིང་བདེ་སྟོང་གི་ཉམས་བསྐྱང་ངོ་། །དེ་ནས་སྔ་ཐུན་སོགས་ཐུན་རྗེས་མ་གསུམ་གྱི་སྐབས་སུ་སྲུང་འཁོར་དང་ཆུ་ཆང་བྱིན་རླབས་མི་དགོས། ཟླ་བ་གཉིས་པ་འདི་ནས་བཟུང་རྫོགས་རིམ་
གྱི་རྣལ་འབྱོར་གཙོ་ཆེ་བའི་ཕྱིར་སྲོད་ཐུན་གྱི་སྐབས་སུ་ལམ་ཟབ་ཐུན་མོང་བའི་ལུགས་ཀྱི་གཏོར་མ་འབུལ་མི་དགོས། ཐོ་རྟེན་ཁ་གསོ་དང་གསོལ་ཁ་སྒྲིག་མའི་རིགས་རྣམས་སྔར་བཞིན་བྱ། གཞན་ཡང་དུས་བཟང་དང་ཟླ་མཚམས་རྣམས་སུ་ཚོགས་
འཁོར་རེ་བྱས་ཀྱང་ལེགས་སོ། །ཟླ་བ་གསུམ་པའི་སྐབས་ཀྱི་ཐོར་ཐུན་གྱི་རིམ་པ་ནི། ཐོག་མར་སྐྱབས་འགྲོ་མ་ནམ་བཞི་སྐོར་ལན་གསུམ་ནས་དབུ་བརྩམས་ཏེ་བུམ་དབང་གི་ཉམས་ལེན་སྔར་ཟླ་བ་གཉིས་པའི་སྐབས་ལྟར་བྱས། དེ་ནས་རྒྱུད་
༈ ཀྱི་རིམ་པའི་རྡོ་རྗེའི་བཟླས་པ་ལྔའམ་བདུན་ཙམ་དང་། སྔགས་ཀྱི་རིམ་པའི་རླུང་ཁུག་བདུན་དང་། ཡེ་ཤེས་ཀྱི་རིམ་པའི་རླུང་ཁུག་བདུན། དེ་རྗེས་འདྲེན་བཀྲམ་ཅུང་ཟད་རེ་ལས་དབྱུང་སྤེལ་སོགས་ཆེར་མ་བྱས་ཀྱང་ཆོག་མོད། འོན་ཀྱང་བདེ་ཉམས་

ཤུགས་ཆེ་བའི་རིགས་ལ་འདྲེན་བཀྲམ་དང་དབྱུང་སྤེལ་སོགས་བསྒོམས་ནས་རྒྱས་བཏབ་ཀྱི་མཉམ་བཞག་ལས་ལྷ་སྐུ་རྩ་འཁོར་ཧཾ་ཡིག་རྣམས་གསལ་བཏབ་པ་བཅས་གསང་དབང་གི་ཉམས་ལེན་རྣམས་བསྡུས་པ་རེ་སྔོན་དུ་བཏང་སྟེ། དེ་ནས་ཤེར་དབང་
གི་ཉམས་ལེན་དངོས་བསྒོམ་པའི་རིམ་པ་ནི། དེ་ཡང་ཧསྟའི་སྦྱོར་བ་ལ་བརྟེན་པ་ཕལ་ཆེ་བ་བགེགས་དང་གོལ་ཤོར་གྱི་གཡང་སར་ལྷུང་བ་མང་བས། ལས་དང་པོ་པའི་རིགས་ཀྱིས་དམིགས་པ་ཁོ་ནས་སྙོམས་ཞུགས་བསྒོམ་པ་ལེགས་ཆ་ཆེ་
ཞིང་༑ དེའང་གནས་གསུམ་དང་མཁའ་གསང་བྱིན་རླབས་བྱས་ཏེ་ཡབ་ཡུམ་སྙོམས་པར་ཞུགས་སྐབས་དེར། ངོ་བོ་བླ་མ་ཡབ་ཡུམ་རང་དང་ཡིད་རིག་གི་བྱང་སེམས་དཀར་དམར་གྱི་རང་བཞིན་དུ་བཞུགས་པ་ལ་དམིགས་ཏེ། རྗེ་མ་ལུས་ཀུན་
ཁྱབ་སྒྲིབ་གཉིས་དག་པ་ཡི། །སོགས་ཆོས་སྐུའི་གསོལ་འདེབས་བྱས་ཏེ་སྙོམས་པར་ཞུགས་པའི་མཐུས་ཧཾ་ཡིག་བསྐུལ་ནས་བྱང་ཐིག་སྤྱི་བོ་ནས་མགྲིན་པར་བབས། དེ་ནས་སྙིང་གར། དེ་ནས་ལྟེ་བར། དེ་ནས་གསང་གནས་རྣམས་སུ་
རིམ་པར་བབས་པ་དང་བསྟུན་ཡས་བརྟན་གྱི་དགའ་བཞི་ངོས་འཛིན། སླར་འདྲེན་གཅིག་གིས་བྱང་སེམས་གསང་གནས་ནས་ལྟེ་བར་དྲངས། དེ་ནས་གཅིག་གིས་སྙིང་གར། དེ་ནས་གཅིག་གིས་མགྲིན་པར། དེ་ནས་གཅིག་གིས་སྤྱི་བོར་དྲངས་
སྐབས་མས་བརྟན་གྱི་དགའ་བཞི་ངོས་འཛིན། སླར་ཡང་འདྲེན་དབྱུང་སྤེལ་བཀྲམ་བརྟན་པ་རྒྱས་བཏབ་མཉམ་བཞག་གི་བར་དུ་བྱས། ཡིད་ཀྱི་རིག་མ་དེ་ཡང་འདྲེན་བྱེད་དུས་དྭངས་མ་དམར་པོར་ཞུས་ནས་སྤྱི་བོའི་ཧཾ་ལ་བསྟིམ་པའི་དམིགས་པ་སོགས་

༄༅། །བསྒོམ། དངོས་རིག་ལ་བརྟེན་པའི་ཚུལ་ནི་འདིར་སྨོས་ན་མང་བར་འགྱུར་བས་འོག་སྒོ་བདེ་ཆེན་གྱི་ཁྲིད་དག་ལས་ཤེས་པར་བྱ་ཞིང༌། དེ་ནས་མཉམ་བཞག་ལས་ལངས་ཏེ་བསྔོ་སྨོན་ཤིས་བརྗོད་གོང་སྨོས་ལྟར་
བྱའོ༑ །དེ་ནས་སྔ་ཐུན་སོགས་ཐུན་རྗེས་མ་གསུམ་གྱི་ཆོ་ག་ལ་སྲུང་འཁོར་དང་ཆུ་ཆང་བྱིན་རླབས་མི་དགོས་ཤིང༌། སྲོད་ཐུན་གྱི་སྐབས་ཐོ་ཁ་གསོ་དང༌། གསོལ་ཁ་སྒྲིག་མའི་རིགས་རྣམས་དང༌། དུས་བཟང་དང་ཟླ་མཚམས་སུ་ཚོགས་འཁོར་བྱ་
ཚུལ་གོང་དུ་སྨོས་པ་ལྟར་བྱའོ། །ཟླ་བ་བཞི་པའི་སྐབས་ཀྱི་ཐོར་ཐུན་གྱི་ཆོ་གའི་རིམ་པ་ནི། བུམ་གསང་ཤེར་གསུམ་གྱི་ཉམས་ལེན་བསྡུས་པ་རེ་སྔོན་དུ་བཏང་བའི་ཐུན་མཐའི་མཉམ་བཞག་དེ་ཐོག་ནས། སླར་རང་གི་སེམས་ཉིད་ཟབ་པའམ་བདེ་
བ་དང་གསལ་བའམ་སྟོང་པ་གཉིས་པོ་ཐུང་འཇུག་རང་ངོ་རང་ཤེས་ཀྱི་དྲན་རིག་བླ་མ་ངོ་བོ་ཉིད་སྐུའི་རང་བཞིན་འདི་ལ་དམིགས་ཏེ། རྗེ་ཟག་མེད་ཁྱབ་གདལ་སྐྱེ་མེད་ཆོས་ཀྱི་སྐུ། །སོགས་ངོ་བོ་ཉིད་སྐུའི་གསོལ་འདེབས་བྱས་ནས་དངོས་
གྲུབ་ཞུས་རྗེས་མཉམ་བཞག་ཡུན་རིང་དུ་བསྐྱང་། དེ་རྗེས་བསྔོ་སྨོན་ཤིས་བརྗོད་ཇི་ལྟར་རིགས་པས་མཐའ་བརྒྱན་པར་བྱའོ། །སྔ་ཐུན་སོགས་ཐུན་རྗེས་མ་གསུམ་གྱི་ཆོ་ག་ཡང་གོང་སྨོས་རྣམས་ཀྱིས་རིགས་འགྲེ་བས་ཤེས་པར་འགྱུར་རོ། །དེ་ལྟར་
དཀྱིལ་འཁོར་བཞི་ལ་བརྟེན་ནས་སྐུ་བཞིའི་སྒྲུབ་པ་མཐའ་འཁྱོལ་བར་བྱས་རྗེས། ཟླ་བ་ཡར་ངོ་གཟའ་ཚེས་ལེགས་པ་ཞིག་གི་ནངས་སྔ་བར་ཚོགས་མཆོད་ཅི་འབྱོར་བཤམས་ནས་ཐུན་མཐའ་མ་འདོན་སྐབས་བདག་འཇུག་རྒྱས་པ་བླང་དུས་དབང་རྫས་
695

རྣམས་ཀྱང་ལེན་ནས་རང་གི་ལུས་གནས་རྣམས་སུ་འཇོག་པར་བྱེད་ཅིང་། སྐུ་བཞིའི་གསོལ་འདེབས་བྱས་ནས་དངོས་གྲུབ་ཞུ་སྐབས་དམིགས་པ་ནན་ཏན་དུ་བསྒོམ། གཞན་ཡང་གསོལ་ཁ་སྒྲིག་མའི་རིགས་དང་ཚོགས་འཁོར་རྒྱས་པར་འབུལ་བ་
སོགས་བྱ་ཞིང༌། དགེ་བསྔོའི་གོང་དུ་སྙིང་གའི་ཧཱུཾ་འོད་ཀྱིས་སྲུང་འཁོར་རང་ལ་བསྡུས། དེ་རྗེས་ཐོ་རྟེན་ལྷར་བསྐྱེད་པ་ལ་གཏང་རག་གི་མཆོད་བསྟོད་དང་བཟླས་པ་བྱས་མཐར་བདག་ཉིད་ལ་བསྟིམ་པའམ་གཤེགས་གསོལ་གང་འོས་བྱ། དེ་ནས་བསྔོ་
བ་དང་སྨོན་ལམ་བཀྲ་ཤིས་རྒྱས་པ་བཅས་ཀྱིས་མཐའ་བརྒྱན་པར་བྱའོ། །གཞན་ཡང་ཟླ་བཞི་ངེས་པ་ཅན་གྱི་སྒྲུབ་པ་ལན་གཅིག་མཐར་འཁྱོལ་བ་དག་གིས། སླར་ཞག་བཅུ་ཚན་བཞི་དང་། བདུན་ཚན་བཞིའི་བཅད་རྒྱ་ལ་གཞོལ་བའི་ཕྱག་བཞེས་སོགས་
ནི་བླ་མའི་ཞལ་ལས་མཉན་པར་བྱའོ། །དེ་ལྟར་དཔལ་ལྡན་འབྲུག་པའི་གདམས་པ་ལམ་ཟབ་ཐུན་མོང་མ་ཡིན་པ་རྣམ་པ་ལམ་བྱེད་འདི་ཉིད། གང་ཟག་དབང་རྣོན་རྒྱུའི་སྟོབས་ཅན་གྱི་ཆོས་སྐལ་ཡིན་པའི་ཕྱིར། དབང་རྟུལ་བདག་ལྟ་བུས་ལམ་ཁྱེར་གྱི་
གནད་མི་ཤེས་བཞིན་དུ་གཏི་ཐུག་གི་ཡིག་ཚོགས་འདི་འདྲ་བྲི་བར་མི་འོས་ཀྱང༌། དཔལ་ལྡན་འབྲུག་པའི་གདན་ས་ལྕགས་རི་རྡོ་རྗེ་གདན་གྱི་སྒྲུབ་སྡེ་པ་རྣམས་ཀྱིས་ཡང་ནས་ཡང་དུ་བསྐུལ་བའི་རེ་སྐོང་ཙམ་དུ། ཤཱཀྱའི་དགེ་སློང་ཡོན་ཏན་འོད་ཀྱིས་
ཡོངས་འཛིན་རྗེའི་མན་ངག་ལྟར་ཁྲིགས་བསྡེབས་སུ་བཀོད་པ་དགེ་བར་གྱུར་ཅིག །། །།

༄༅། །བླ་མ་རྡོ་རྗེ་སློབ་དཔོན་སྒྲུབ་པའི་མན་ངག་ལམ་ཟབ་མོ་ཀུན་གྱི་ཡང་སྙིང་ཕྱག་རྒྱ་ཆེན་པོ་མངོན་པར་རྟོགས་བྱེད་
697
ཅེས་བྱ་བ་བཞུགས་སོ།།
1B2

༄༅། །ཨོཾ་སྭསྟི་སི ཊྛཾ། རིགས་རྣམས་ཀུན་གྱི་ཁྱབ་བདག་ཆེ། །དྲན་པས་སྲིད་པའི་གདུང་སེལ་བ། །དཔལ་ལྡན་བླ་མ་ལ་བཏུད་
ནས༑ །དེ་ཉིད་རྣལ་འབྱོར་བྱ་ཐབས་འཆད། །ཐེག་པ་ཆེན་པོའི་ལམ་གྱི་རྟེན་འབྲེལ་མཐའ་དག་བདག་རྐྱེན་དགེ་བའི་བཤེས་གཉེན་ལ་བསྟེན་ནས་བསྒྲིགས་དགོས་པའི་ཕྱིར། བཀའ་
དྲིན་སུམ་ལྡན་གྱི་བླ་མ་དེ་སངས་རྒྱས་ཆོས་ཀྱི་སྐུར་བལྟ་བའི་མོས་གུས་དང་མ་བྲལ་བའི་སྐལ་པ་མཆོག་དང་ལྡན་པ་དག་གིས་ལམ་ཟབ་མོ་བླ་མའི་རྣལ་འབྱོར་གྱི་ཁོངས་སུ་ཟབ་གསང་རིམ་གཉིས་ཀྱི་698
གནད་ཐམས་ཅད་བསྡུས་ཏེ་ཉམས་སུ་ལེན་པར་འདོད་པས། དེ་ལ་གོ་དོན་དང་། སྒོམ་དོན་གཉིས་ལས། དང་པོ་ནི། ཇི་སྐད་དུ་ཡང་། དངོས་པོའི་གནས་ལུགས་ལམ་དང་ནི། །འབྲས་བུ་

༣༡
༄༅། །སྐྱེ་བའི་རིམ་པའོ། །ཞེས་གསུངས་པ་ལྟར་སྦྱང་གཞི་དངོས་པོའི་གནས་ལུགས། སྦྱོང་བྱེད་བསྐྱེད་དང་རྫོགས་པ། སྦྱངས་འབྲས་ས་ལམ་མཐར་ཕྱིན་པའི་
ཚུལ་ཏེ་དེ་དག་གི་དོན་མདོ་ཙམ་ཚིགས་བཅད་ཀྱི་བསྙད་པར་བྱ་སྟེ། སྣང་སྲིད་འཁོར་དང་འདས་པའི་ཆོས་རྣམས་ཀྱི། །རང་བཞིན་གདོད་ནས་རྣམ་དག་སེམས་ཉིད་ནི། །ཟབ་གསལ་གཉིས་མེད་
མཐའ་བྲལ་འདུས་མ་བྱས། །དེ་ལ་དང་པོའི་སངས་རྒྱས་ཞེས་བྱ་དང་། །རྒྱུ་རྒྱུད་དང་ནི་གནས་ལུགས་ཕྱག་ཆེན་དང༌། །བདེ་གཤེགས་སྙིང་པོ་ཞེས་ཀྱང་རབ་ཏུ་གྲགས། །རང་བཞིན་རྣམ་དག་699
མཁའ་འདྲ་དེ་ཉིད་ལ། །གློ་བུར་རྣམ་རྟོག་གཡོས་པས་བདག་དང་ནི། །བདག་གིར་བཟུང་སྟེ་མ་རིག་པ་ལ་སོགས། །རྟེན་འབྲེལ་ལུགས་འབྱུང་འཁོར་བའི་འཁོར་ལོར་གྲུབ། །འདི་ཡི་རང་

མཚན་བླ་མས་ངོ་སྤྲད་ནས། །འཁོར་བའི་རྩ་བ་བདག་འཛིན་ཡིན་པ་དང༌། །དེའི་རྩ་བ་རྣམ་རྟོག་ཡིན་ཤེས་ན། །མེ་བསད་དུ་བ་ངང་གིས་འགག་འགྱུར་བཞིན། །རྣམ་རྟོག་སྤངས་པའི་སྟོང་ཉིད་བསྒོམ་པ་ནི། །ཐར་ལམ་མཆོག་སྟེ་དེ་ཉིད་རྟོགས་པའི
ཐབས༑ །སྔགས་སུ་བསྐྱེད་རིམ་རླུང་སྦྱོར་འབར་འཛག་སོགས། །དུ་མར་གསུངས་དང་མདོ་ལས་ཞི་གནས་ཀྱི། །དམིགས་པ་སྣ་ཚོགས་ལྷག་མཐོང་གཏན་འབེབས་སོགས། །བགྲང་ཡས་གསུངས་པ་དེ་དག་ཐམས་ཅད་ཡིན། །ཅི་ཕྱིར་ཞེ་ན་སྟོང་
ཉིད་མ་རྟོགས་པར། །འཁོར་བ་ལས་བརྒལ་སངས་རྒྱས་འབྱུང་མི་སྲིད། །དེ་ཕྱིར་རྒྱལ་བས་ཆོས་རྣམས་གང་བསྟན་པ། །སྟོང་པ་ཉིད་ལ་གཞོལ་ཞིང་འབབ་ཅེས་གསུངས། །འཕགས་པས་སྟོང་ཉིད་བསྒོམ་པས་གྲོལ་འགྱུར་གྱི། །སྒོམ་པ་ལྷག་མ་
དེ་དོན་ཡིན་ཞེས་གསུངས། །དེ་ལྟར་རྣམ་རྟོག་སྤོང་ཞིང་སྒོམ་པ་ལའང་། །མུ་སྟེགས་འགའ་ཞིག་རྟོག་མེད་མཆོག་གི་བདག །ཡིན་སྙམ་འདུ་ཤེས་ལོག་པའི་བསྒོམ་པ་དང༌། །ཅི་ཡང་མི་བསམ་ཅམ་མེར་འཇོག་པ་ནི། །ཧ་ཤང་ལུགས་ཏེ་དེ་ལྟར་
བསྒོམ་པ་དང་། །ཕྱི་དུས་གྲགས་ལྡན་ཆེན་པོ་ཕལ་ཆེར་གྱིས། །རྣམ་རྟོག་ཕྲེང་བ་སྒོམ་དུ་སྨྲ་བ་སོགས། །དྲི་མ་ཅན་གྱི་བསམ་གཏན་རབ་སྤངས་ནས། །རྒྱལ་བའི་བཀའ་ལ་བརྒྱུད་པའི་མན་ངག་གིས། །བརྒྱན་པ་ཁ་ཙམ་མ་ཡིན་མྱོང་ཁྲིད་ཀྱིས། །
འཁྲིད་བྱས་སྐལ་ལྡན་དག་གིས་ཉམས་མྱོང་བའི། །ཏིང་འཛིན་ཤེས་རབ་ཟུང་དུ་འཇུག་པ་ནི། །ལམ་དུས་བདེ་བར་གཤེགས་པའི་སྙིང་པོ་དང༌། །ཐབས་ཀྱི་རྒྱུད་དང་ལམ་གྱི་བདེན་པ་དང་། །ཡེ་ཤེས་ཚོགས་ཞེས་བྱ་བར་བཞེད་པ་ཡིན། །དེ་ཡང་

།ཏིང་འཛིན་ཞེས་པ་རྟོག་མེད་དུ། །རྩེ་གཅིག་གནས་པའི་ཞི་གནས་བསམ་གཏན་ཡིན། །རྟོག་བྲལ་མ་འཁྲུལ་འོད་གསལ་སེམས་ཉིད་དེ། །ཆོས་རྣམས་ཀུན་གྱི་གནས་ཚུལ་ཡིན་པའི་ཕྱིར། །འཁོར་འདས་མཐའ་
ཀཱ| ༄༅།
༣༠དག་སྐྱེ་མེད་སྤྲོས་བྲལ་དུ། །རྟོགས་པའི་ངེས་ཤེས་གཏིང་ནས་ཤར་བ་ནི། །ལྷག་མཐོང་དང་ནི་ཤེས་རབ་ཅེས་སུ་བཤད། །ཞི་ལྷག་དེ་གཉིས་མཉམ་པར་བཞག་དུས་སུ། །ངོ་བོ་གཅིག་པས་ཟུང་འཇུག་ཅེས་བྱ་ཞིང༌། །མཉམ་རྗེས་འདྲེས་པར་མ་
གྱུར་དེ་སྲིད་དུ། །རྗེས་ཐོབ་དཔྱོད་པའི་ཤེས་རབ་གཙོ་བོ་ཡིན། །མདོ་ལས་ལྷག་མཐོང་ལ་ནི་རིག་པ་དང་། །ཞི་གནས་ལ་ནི་རྐང་པའི་སྒྲས་བསྟན་ཏེ། །མིག་གིས་རིག་པ་མེད་ན་རྐང་པ་ཡིས། །འགྲོ་བའི་ལམ་མི་ཤེས་ཤིང་རིག་ན་ཡང༌། །རྐང་
པ་མེད་ན་དེར་བགྲོད་ག་ལ་ནུས། །དེ་ཕྱིར་རིག་དང་རྐང་པར་ལྡན་ཞེས་གསུངས། །དེ་ལྟར་སྒོམ་པས་ཆོས་དབྱིངས་མཁའ་འདྲ་ལ། །རང་བཞིན་གནས་པའི་དྲི་མ་མི་སྲིད་ཀྱང༌། །གློ་བུར་ཉོན་ཤེས་དྲི་མ་སྤྲིན་འདྲ་བ། །རིམ་གྱིས་སངས་པས་ས་
བཅུ་ལམ་ལྔ་དང༌། །ཤཱནྟི་པས་བཞེད་རྩེ་གཅིག་སྤྲོས་བྲལ་དང་། །རོ་གཅིག་སྒོམ་མེད་བཞི་ཡི་དབྱེ་བ་རྣམས། །རྣམ་པར་བཞག་ཅིང་དྲི་མ་བག་ཆགས་བཅས། །གཏན་ཟད་ཚེ་ན་རྫོགས་པའི་སངས་རྒྱས་ཞེས། །མཁའ་ཁྱབ་ཆོས་སྐུ་མངོན་དུ་གྱུར་
པ་ན། །བསོད་ནམས་ཚོགས་ཀྱི་འབྲས་བུ་གཟུགས་སྐུ་གཉིས། །ཉི་དང་འོད་ལྟར་འབད་མེད་འབྱུང་བ་ནི། །འབྲས་བུའི་རྒྱུད་དང་འབྲས་བུའི་སངས་རྒྱས་དང་། །བདེ་གཤེགས་སྙིང་པོ་དག་པ་གཉིས་ལྡན་ཞེས། །རྒྱལ་བའི་བསྟན་འདིར་རབ་ཏུ་

གྲགས་པ་ཡིན། །ཞེས་སོ། །གཉིས་པ་སྒོམ་དོན་ཉམས་སུ་ལེན་ཚུལ་ལ་འགྲོ་བའི་མགོན་པོ་ཕག་གྲུ་རྡོ་རྗེ་རྒྱལ་པོས། བྱང་ཆུབ་སེམས་དང་ཡི་དམ་ལྷ། །བླ་མ་ཕྱག་རྒྱ་ཆེན་པོ་སྒོམ། །བསྔོ་བའི་ཆོས་ཀྱིས་ཉམས་སུ་བླངས། །ཞེས་གསུངས་པ་
ལྟར་ལྔ་ལས། དང་པོ་སེམས་བསྐྱེད་ལ་ཐོག་མར་སྐྱབས་སུ་འགྲོ་བ་ནི། གང་ཞིག་དྲན་པས་ལྷན་སྐྱེས་བདེ་ཆེན་གྱི། །ཡེ་ཤེས་མཆོག་གིས་ཀུན་ཏུ་ཁྱབ་མཛད་པ། །དཀྱིལ་འཁོར་ཀུན་གྱི་བདག་པོ་རྡོ་རྗེ་
འཆང་༑ །འབྲལ་མེད་བྱང་ཆུབ་བར་དུ་སྐྱབས་སུ་བསྟེན། །སེམས་བསྐྱེདཔ་དངོས་ནི། མཁའ་མཉམ་འགྲོ་ཀུན་བདེ་གཤེགས་སྙིང་པོ་ཅན། །རང་བཞིན་དག་པའི་ཆོས་ཉིད་རྟག་བཞུགས་ཀྱང༌།
གློ་བུར་དྲི་མས་ཉོན་མོངས་གྱུར་པ་རྣམས། །རང་གནས་ཡེ་ཤེས་མཆོག་ལ་སྦྱོར་བར་བགྱི། །ཚད་མེད་བཞི་སྒོམ་པ་ནི། སེམས་ཅན་ཐམས་ཅད་བདེ་བ་དང་སོགས་སྤྱི་ལྟར་བྱ། སེམས་བསྐྱེད་འདི་ནི་ཐེག་ཆེན་དུ་
འཇུག་པའི་སྒོ་དང་རྣམ་མཁྱེན་གྱི་ཆོས་བཅུའི་གཙོ་བོ་ཡིན་པས་འདི་ལ་ནན་ཏན་བྱེདཔ་གལ་ཆེ་སྟེ། བྱམས་དང་སྙིང་རྗེའི་རྟ་ཕོ་དེས། །གཞན་ཕན་གྱི་དཀྱུས་ཐག་མ་བཅད་ན། །ཁྲོམ་ལྷ་མི་འོར་ཆེ་མི་འབྱུང་བས། །སེམས་བྱང་ཆུབ་འདི་ལ་ནན་ཏན་
མཛོད༑ །ཞེས་གསུངས་སོ། །གཉིས་པ་ཡི་དམ་ལྷའི་སྒོམ་བཟླས་ནི། ཨོཾ་སྭ་བྷཱ་ཝ་ཤུདྡྷསརྦ་དྷརྨ་སྭ་བྷ་ཝ་ཤུདྷོ྅ ཧཾ། ཆོས་རྣམས་རང་བཞིན་མ་གྲུབ་སྟོང་པའི་ངང་། །རྡོ་རྗེའི་ས་གཞི་ར་བ་དྲ་བ་དང་།

༄༅། །གུར་དང་བླ་བྲེ་མེ་རི་དང་བཅས་པའི། །སྲུང་འཁོར་དབུས་སུ་སྣ་ཚོགས་པད་ཉིའི་སྟེང་། །ཧཱུཾ་ལས་རྡོ་རྗེ་ཧཱུཾ་གིས་མཚན་པ་ལས། །འོད་འཕྲོས་རྒྱལ་མཆོད་འགྲོ་བའི་
62
དོན་བྱས་ཏེ། །སླར་འདུས་ཡོངས་གྱུར་བདག་ཉིད་སྐད་ཅིག་གིས། །བཅོམ་ལྡན་འཁོར་ལོ་སྡོམ་པ་སྐུ་མདོག་སྔོ། །ཞལ་གཅིག་སྤྱན་གསུམ་མཆེ་བ་ཅུང་ཟད་གཙིགས། རལ་པའི་ཐོར་ཚུགས་
ཡིད་བཞིན་ནོར་བུ་དང༌། །སྣ་ཚོགས་རྡོ་རྗེ་ཟླ་བ་ཚེས་པས་བརྒྱན། །ཕྱག་གཉིས་རྡོ་རྗེ་དྲིལ་འཛིན་ཡུམ་ལ་འཁྱུད། །ཞབས་གཡོན་བསྐུམས་པས་འཇིགས་བྱེད་དཔྲལ་བ་མནན། །གཡས་པ་
ཀིཾ,
བརྐྱངས་པས་དུས་མཚན་སྙིང་གར་བརྫིས། །སྐྲ་མཚམས་རྡོ་རྗེའི་ཕྲེང་བས་སྦྲེལ་བ་ཡི། །ཐོད་སྐམ་རིན་ཆེན་རྩེ་བྲན་ཅན་ལྔས་སྤྲས། །ཐོད་པ་རློན་པ་ལྔ་བཅུའི་དོ་ཤལ་འཕྱང་། །རུས་པའི་ཕྱག་
རྒྱ་དྲུག་གིས་མཛེས་པར་བརྒྱན། །སྟག་གི་པགས་པ་རློན་པའི་ཤམ་ཐབས་གྲོལ། །གར་གྱིས་ཉམས་དགུ་ལྡན་པའི་པང་པ་རུ། །ཡུམ་མཆོག་རྡོ་རྗེ་རྣལ་འབྱོར་མ་དམར་མོ། །ཞལ་གཅིག་སྤྱན་
02
༈ གསུམ་དབུ་སྐྲ་སིལ་བུར་གྲོལ། །ཕྱག་གཡོན་ཐོད་ཁྲག་བསྣམས་པས་ཡབ་མགུལ་འཁྱུད། །གཡས་པས་སྡིགས་མཛུབ་དང་བཅས་གྲི་གུག་འཕྱར། །ཐོད་པ་སྐམ་པོ་ལྔ་ཡིས་དབུ་བརྒྱན་

ཅིང༌༑ །ལྔ་བཅུའི་དོ་ཤལ་རུས་པའི་རྒྱན་ལྔས་སྤྲས། །གཅེར་མོ་ཆགས་པ་ཤིན་ཏུ་རྒྱས་པའི་ཉམས། །ཞབས་གཡོན་བརྐྱངས་ཤིང་གཡས་བསྐམས་ཡབ་ལ་འཁྲིལ། །རྡོ་རྗེ་པདྨར་སྙོམས་
ཞུགས་བདེ་ཆེན་རྒྱས། །གཉིས་ཀའང་མཚན་དཔེས་སྤྲས་ཤིང་གཟི་བརྗིད་འབར། །བསྐལ་མེ་ལྟར་འབར་ཡེ་ཤེས་མེ་དབུས་རོལ། །ཡབ་ཀྱི་སྙིང་གར་ཨོཾ་ཧ་དཀར་རྡོར་སེམས། །མགོ་བོརན་
མ་ཧི་སེར་རྣམ་སྣང་མཛད། །སྤྱི་གཙུག་སྭཱ་ཧཱ་ཧཱུཾ་དམར་པདྨ་གར། །ཕྲག་གཉིས་བོཥ་ཊ་ཧེ་ནག་ཧེ་རུ་ཀ །མིག་གཉིས་ཧཱུཾ་ཧཱུཾ་ཧོ་དམར་རྡོ་རྗེ་ཉི། །ཡན་ལག་ཕཊ་ཧཾ་ལྗང་གུ་རྟ་མཆོག་ཉིད།
ཡུམ་ལྟེར་ཨོཾ་བཾ་དམར་མོ་ཕག་མོ་དང༌། །སྙིང་གར་ཧཾ་ཡཾ་སྔོན་མོ་གཤིན་རྗེ་མ། །མགྲིན་པར་ཧྲཱིཿ་མཾ་དཀར་མོ་རྨོངས་བྱེད་མ། །མགོ་བོར་ཧྲི་ཧྲི་སེར་མོ་སྐྱོད་བྱེད་མ། །སྤྱི་གཙུག་ཧཱུཾ་ཧཱུཾ་ལྗང་གུ་
སྐྲག་བྱེད་མ། །དཔྲལ་བར་ཕཊ་ཕཊ་དུད་ཁ་གཏུམ་མོ་སྟེ། ཡབ་ཡུམ་སོ་སོའི་གོ་ཆས་མཚན་པར་གྱུར། །གནས་གསུམ་ཟླ་བ་པདྨ་ཉི་མ་ལ། །རྡོ་རྗེ་གསུམ་དངོས་ཨོཾ་ཨཱཿ ཧཱུྃ་གིས་མཚན། །
ལྀ་གྱི་སྒྲ་དང་ཧཱུཾ་གི་འོད་ཟེར་གྱིས། །ཕྱོགས་བཅུའི་སངས་རྒྱས་བྱང་སེམས་ཐམས་ཅད་པ། །དཔལ་ལྡན་འཁོར་ལོ་སྡོམ་པའི་དཀྱིལ་འཁོར་གྱི། །རྣམ་པར་མདུན་གྱི་ནམ་མཁར་སྤྱན་དྲངས་

༄༅། །གྱུར། །བཛྲ་ས་མ་ཡ་ཛཿ ཛཿ ཧཱུྃ་བཾ་ཧོཿ སྒོམ་པའི་ལྷ་དང་གཉིས་སུ་མེད་པར་གྱུར། །སླར་ཡང་ཧཱུཾ་ལས་འོད་ཟེར་འཕྲོས་པ་ཡིས། །འཁོར་ལོ་སྡོམ་པའི་དཀྱིལ་
སྐ༧ འཁོར་སྤྱན་དྲངས་གྱུར། །ཨོཾ་བཛྲ་ཨཧཱུྃ་ཨཱཿ ཧཱུཾ། དེ་བཞིན་དུ། ཤཔྟའི་བར་སྦྱར་བས་མཆོད། སརྦ་ཏ་ཐ་ག་ཏ་ཨ་བྷི་ཥི ཉྩ་ཏུ་མཾ། ཞེས་པས་གསོལ་བ་བཏབ་པས་རྣལ་འབྱོར་མ། །སྙིང་པོའི་རྣལ་
འབྱོར་མ་བཞི་བཅས་པ་ཡིས། ། ཨཾ་སརྦ་ཏ་ཐཱ་ག་ཏ་ཨ་བྷི་ཥེ་ཀ་ཏེ་ས་མ་ཡ་ཤྲཱི་ཡེ་ཧཱུཾ། ཞེས་གསུངས་ཐོད་པའི་བདུད་རྩིས་དབང་བསྐུར་བས། །སྐུ་གང་སྒྲིབ་དག་ཆུ་ལྷག་གྱེན་ཕྱུར་པས། །ཡབ་
J.
ལ་མི་བསྐྱོད་པ་དང་ཡུམ་ལ་ནི། །རྣམ་པར་སྣང་མཛད་ཀྱིས་ནི་དབུར་བརྒྱན་གྱུར། ཨོཾ་ཤྲཱི་བཛྲ་ཧེ་རུ་ཀ་ཨཧཱུྃ་པྲ་ཏིཙྪ་ཧཱུྃ་སྭཱ་ཧཱ། དེེ་བཞིན་དུ། པདྱ་སྦྱར་བ་དང་། ཨོཾ་བཛྲ་པཱུརྻ་ཨཱཿ ཧཱུྃ་སྭཱ་ཧཱ། དེ་
བཞིན་དུ།ྋ ཤཔྟའི་བར་སྦྱར་བས་ཆུ་གཉིས་ཉེར་སྤྱོད་སོགས་དང་། ཨོཾ་ཨཱཿ བཛྲ་ཨཱ་དརྴ་ཧཱུཾ། སྔགས་ཐོག་མཐའ་འདྲ་བ་ལ། ཝི་ནི། གྷནྟེ། ར་སེ། སྤངྒེ། དྷརྨེ། ཞེས་སོ་སོར་སྦྱར་བ་ལྷ་མོ་དྲུག་གིས་མཆོད་སྟེ་ཕྱི་
09Z
༈ མཆོད་དང༌། ཨོཾ་ཤྲཱི་ཧེ་རུ་ཀ་ཨོཾ་ཨཱཿ ཧཱུྃ་གིས་ནང་མཆོད། ཡབ་ཡུམ་སྙོམས་པར་ཞུགས་པས་བདེ་སྟོང་གི་ཡེ་ཤེས་རྒྱས་པར་བསམ་སྟེ་གསང་མཆོད་ཕུལ། ཧཱུཾ ། ཆོས་དབྱིངས་རྣམ་དག་ངང་ལས་མ་ ྗ

གཡོས་ཀྱང༌། །ཐབས་ཀྱིས་ཁྲོ་བོའི་སྐུར་སྟོན་གདུག་པ་འདུལ། །དཔའ་བོ་མཁའ་འགྲོ་མ་ཚོགས་ཀུན་གྱི་རྗེ། །བཅོམ་ལྡན་ཧེ་རུ་ཀ་ལ་ཕྱག་འཚལ་ལོ། །དཔལ་ལྡན་རྡོ་རྗེ་མཁའ་འགྲོ་མ།
མཁའ་འགྲོ་མ་ཡི་འཁོར་ལོས་སྒྱུར། །ཡེ་ཤེས་ལྔ་དང་སྐུ་གསུམ་ཉིད། །འགྲོ་བ་སྐྱོབས་ལ་ཕྱག་འཚལ་ལོ། །ཞེས་བསྟོད། དེ་ཡང་སྟོང་ཉིད་ཀྱི་ངང་དུ་འཇོག་པ་ནི་འདི་ཡི་བར་ལ་བྱིང་རྒོད་དང་བྲལ་བར་བྱས་ཏེ་
སྐབས་གང་ཡིན་གྱི་དམིགས་པ་ལས་གཞན་དུ་མ་གཡེང་བར་བྱས་ནས་ཐ་མལ་གྱི་སྣང་ཞེན་གཉིས་ཀྱི་གཉེན་པོར་རྟེན་བརྟན་པའི་རྣམ་པ་བསྒོམ་པ་ན་གསལ་སྣང་དང་བདག་ལྷ་དེ་དངོས་པོ་སྙིང་པོའི་ང་རྒྱལ་ཤུགས་ཅན་བསྐྱེད་དེ་རྒྱན་ཕྱག་ཞབས་སོགས་
གསལ་སྣང་ཡང་ཡང་འདོན་ཅིང༌། ངོ་བོ་རང་བཞིན་གྱིས་མ་གྲུབ་པའི་ངེས་ཤེས་དང་ལྡན་པའི་སྒོ་ནས་ཟབ་གསལ་གཉིས་མེད་ཀྱི་རྣལ་འབྱོར་ལ་བསླབ་པར་བྱ་སྟེ། འདི་ཤིན་ཏུ་གལ་ཆེའི་གནད་དམ་པའོ།། ཐུགས་ཀར་ཉི་སྟེང་ཧཱུཾ་མཐར་
སྔགས་ཀྱིས་བསྐོར། །ཧཱུཾ་ལས་སྔགས་ཕྲེང་ཐོན་ཏེ་ཡབ་ཞལ་ནས། །ཡུམ་གྱི་ཞལ་ཞུགས་པདྨ་ནས་བྱུང་སྟེ། །རྡོ་རྗེའི་ནང་བརྒྱུད་སྙིང་གའི་ཧཱུཾ་ལ་ཐིམ། །ས་བོན་སྔགས་ལས་འོད་ཟེར་འཕྲོས་པ་
ཡིས༑ །རྒྱལ་མཆོད་སེམས་ཅན་ཀུན་གྱི་དོན་བྱས་བསམ། ཞེས་པའི་དམིགས་པ་དང་བཅས། ཨོཾ་ཤྲཱི་བཛྲ་ཧེ་ཧེ་རུ་རུ་ཀཾ་ཧུཾ་ཧཱུྃ་ཕཊ། ཌཱ་ཀི་ནི་ཛྭ་ལ་སཾ་བ་རཾ་སྭཱ་ཧཱ། ཨོཾ་བཛྲ་བཻ་རོ་ཙ་ནཱི་ཡེ་ཧུཾ་ཧཱུྃ་ཕཊ་སྭཱ་

24 ༄༅། །ཧཱ། ཞེས་ཡབ་ཡུམ་གྱི་སྙིང་པོ་དང༌། ཨོཾ་ཧྲཱི༔ཧ་ཧ་ཧུཾ་ཧཱུྃ་ཕཊ། ཨོཾ་སརྦ་བུདྡྷ་ཌཱ་ཀི་ནི་ཡེ་བཛྲ་ཝརྞ་ནཱི་ཡེ་ཧུཾ་ཧཱུྃ་ཕཊ་སྭཱ་ཧཱ། ཞེས་ཡབ་ཡུམ་གྱི་ཉེ་སྙིང་སྟེ་ཅི་ནུས་དང་། སྤྲོ་ན་གོ་ཆའི་Lt0
L/Lསྔགས་ཀྱང་ཅུང་ཟད་རེ་བཟླའོ། །ཐུན་བསྡུ་བ་ན། ཐུགས་ཀའི་ཧཱུཾ་ལས་འོད་ཟེར་འཕྲོས་པ་ཡིས། །སྣོད་བཅུད་རྟེན་དང་བརྟན་པར་གསལ་བ་ནི། །སྲུང་འཁོར་ལ་ཐིམ་དེ་ཉིད་ཡུམ་ལ་ཐིམ། །ཡུམ་ཉིད་
རང་ཐིམ་རང་ཉིད་ལྷར་སྣང་བ། །ཐུགས་ཀའི་ཧཱུཾ་ཐིམ་དེ་ཡང་གྱེན་རྫོགས་སུ། །ནཱ་དར་འདུས་ནས་དེ་ཡང་མི་དམིགས་ཡལ། །འོད་གསལ་སྟོང་པ་ཉིད་ཀྱི་ངང་དུ་བཞག །དེ་ལས་ལྡང་ཚེ། འོད་
I
གསལ་ངང་ལས་སླར་ཡང་སྐད་ཅིག་གིས། །འཁོར་ལོ་སྡོམ་པ་ལྷན་སྐྱེས་ཡབ་ཡུམ་གྱི། །ལྷ་སྐུ་སྒྱུ་མ་ལྟ་བུར་བཞེངས་པར་གྱུར། །དེ་ཡང་འཁོར་ལོ་སྡོམ་པའི་རྒྱུད་ནི་མ་རྒྱུད་དུང་ཕྱུར་ཕྲག་གཅིག་དང་བྱེ་བ་ཕྲག་
དྲུག་གསུངས་པའི་ནང་ནས་མཆོག་ཏུ་གྱུར་པ་ཡིན་ལ། དེའི་ལྷ་སྔགས་ནི་བྱིན་རླབས་ཆེས་ཆེ་ཞིང་། བསྐྱེད་རིམ་སྒོམ་པ་ནི་སྔགས་བླ་མེད་ཀྱི་ལམ་རིམ་གཉིས་ཀྱི་ཡ་གྱལ་ཡིན་པས་འདི་ལ་ནན་ཏན་བྱེད་པ་གལ་ཆེ་སྟེ། རང་ལུས་ལྷ་སྐུའི་རྒྱལ་པོ་
༈ ཡིས༑ །གཞི་འགྱུར་མེད་ཀྱི་གཏན་ས་མ་ཟིན་ན། །མ་མཁའ་འགྲོའི་འཁོར་ཚོགས་མི་འདུ་བས། །ལུས་ཡི་དམ་ལྷ་ལ་ནན་ཏན་མཛོད། །ཅེས་གསུངས་སོ། །གསུམ་པ་བླ་མའི་རྣལ་འབྱོར་ལ། བསྐྱེད་པ་ནི།། རང་ཉིད་འཁོར་ལོ་སྡོམ་

པར་གསལ་བ་ཡི། །མདུན་མཁར་བཀོད་པ་ཁྱད་འཕགས་ཞིང་གི་དབུས། །མི་འཇིགས་སེང་ཁྲི་པདྨ་ཉི་ཟླའི་སྟེང༌། །བཀའ་དྲིན་གསུམ་ལྡན་རྩ་བའི་བླ་མ་མཆོག །རྣམ་པ་རིགས་ཀུན་ཁྱབ་
བདག་རྡོ་རྗེ་འཆང༌། །སྐུ་མདོག་སྔོན་པོ་ཞལ་གཅིག་ཞི་འཛུམ་ཉམས། །ཕྱག་གཉིས་རྡོར་དྲིལ་བསྣོལ་ཐབས་ཡུམ་ལ་འཁྱུད། །དབུ་སྐྲ་ཐོར་ཚུགས་རིན་ཆེན་རུས་པས་བརྒྱན། །དར་ཤམ་
གསོལ་ཞིང་རྡོ་རྗེའི་སྐྱིལ་ཀྲུང་བཞུགས། །པང་དུ་རྡོ་རྗེ་དབྱིངས་ཀྱི་དབང་ཕྱུག་མ། །སྔོ་སངས་ཞི་འཛུམ་སྒེག་ཅིང་ཆགས་པའི་ཉམས། །གྲི་གུག་བདུད་རྩིའི་ཐོད་འཛིན་ཡབ་ལ་འཁྱུད། །སྐྲ་
གྲོལ་རིན་ཆེན་རུས་པའི་རྒྱན་གྱིས་མཛེས། །ཞབས་གཉིས་ཡབ་འཁྲིལ་གཉིས་ཀའང་མཚན་དཔེ་ལྡན། །བཀའ་བརྒྱུད་བླ་མ་ཐམས་ཅད་འདུས་པའི་དངོས། །སྐུ་གསུང་ཐུགས་ནི་དཀོན་མཆོག་
རྣམ་པ་གསུམ། །ཕུང་ཁམས་ཚོགས་ཡུལ་ཡན་ལག་གདན་གསུམ་ལྷ། །རྩ་དང་ཁམས་རྣམས་དཔའ་བོ་མཁའ་འགྲོ་མ། །ཡོན་ཏན་ནོར་ལྷ་ཕྲིན་ལས་ཆོས་སྲུང་ཚོགས། །འཇིག་རྟེན་སྐྱོང་བ་མ་
ལུས་ཞབས་ཀྱི་གདན། །ཕྱོགས་བཅུའི་ཞིང་ཁམས་རབ་འབྱམས་སྐུ་ལ་རྫོགས། །ཐུགས་རྗེས་མོས་པའི་བུ་ལ་རྩེ་གཅིག་དགོངས། །བྱིན་རླབས་ཟིལ་ཆེན་སྐལ་ལྡན་རྒྱུད་ལ་འབེབས། །འོད་

21 ༄༅། །ཟེར་སྣང་བས་འཁོར་འདས་ཡོངས་ལ་ཁྱབ། །མོས་པ་བཻཌཱུརྻའི་ས་གཞི་གཙང་མ་ལ། །གང་འདུལ་དེར་སྟོན་སྣང་བརྙན་ཅི་ཡང་འཆར། །གྲུབ་ཐོབ་བླ་མ་ཡི་དམ་
སྐ
࿐ དཀྱིལ་འཁོར་ལྷ། །སངས་རྒྱས་བྱང་སེམས་དཔའ་བོ་མཁའ་འགྲོ་མ། །ཡེ་ཤེས་ཆོས་སྲུང་ཕོ་མོའི་ཚོགས་དང་བཅས། །རྡོ་རྗེའི་སྐུ་ལ་བདེ་ཆེན་གཟི་བརྗིད་འབར། །དགྱེས་པའི་སྤྱན་རས་སྙིང་
རྗེའི་འཛུམ་གྱིས་གཟིགས། །བྱིན་རླབས་སྤྲིན་གཏིབས་དངོས་གྲུབ་ཆར་ཆེན་འབེབས། ྋ །ཆོས་དབྱིངས་མཁའ་ལ་རང་གསལ་ཆེན་པོའི་ཚུལ། །ལྷ་ལམ་དབང་པོའི་གཞུ་བཞིན་གསལ་བར་
གྱུར༑ །བླ་མའི་གནས་གསུམ་རྡོ་རྗེའི་ཡིག་འབྲུས་མཚན། །ཧཱུཾ་ལས་འོད་འཕྲོས་སྐྱབས་ཀུན་སྤྱན་དྲངས་གྱུར། །སྤྱན་འདྲེན་པ་ནི། ཨཾ། ཆོས་དབྱིངས་ཀུན་ཁྱབ་བདེ་བ་ཆེན་པོའི་ངང་། །སྐྱེ་
འགག་གནས་དང་འགྲོ་འོང་སྤྲོས་བྲལ་ཡང༌། །སྨོན་ལམ་དབང་གིས་སྒྱུ་འཕྲུལ་རྡོ་རྗེའི་གར། །ཅི་ཡང་འཆར་བ་རིགས་རྣམས་ཀུན་གྱི་བདག །དཔལ་ལྡན་བླ་མ་རྡོ་རྗེ་འཆང་ཆེན་པོ། །གང་
{32
༈ འདུལ་ཐུགས་རྗེའི་རོལ་པར་ཤར་བ་ཡི། །བླ་མ་ཡི་དམ་སངས་རྒྱས་བྱང་སེམས་དང༌། །དཔའ་བོ་མཁའ་འགྲོ་ཡེ་ཤེས་ཆོས་སྲུང་བཅས། །ཆུ་ལ་ཟླ་བཞིན་ཆོ་འཕྲུལ་ཆེན་པོས་གཤེགས།

བསྐྱེད་པ་རྣམས་དང་གཉིས་སུ་མེད་པར་བཞུགས། །ཡན་ལག་བདུན་པ་ནི། གསང་བ་མཆོག་གི་དགྱེས་པ་ཆེན་པོར་ཐམས་ཅད་བདག་ཉིད་རྟག་ཏུ་བཞུགས། །དང་པོའི་སངས་རྒྱས་རིས་མེད་གསང་
བ་ཀུན་འདུས་ཐབས་མིན་ཤེས་རབ་མིན། །དག་པའི་བརྟན་གཡོ་སྤྲོ་བསྡུའི་བྱེད་པོ་སྒྱ་འཕྲུལ་ཆེན་པོ་རང་གཙོ་བོ། །རྒྱལ་བས་ཀྱང་ནི་ཁྱོད་ཚུལ་བརྗོད་མི་ནུས་ཀྱང་རྡོ་རྗེ་འཆང་ཞེས་གསོལ།
ནམ་མཁའི་རྣ་བ་གཅིག་ལས་ཐ་དད་དག་བྱེད་སྣོད། །དེ་སྙེད་རང་གཟུགས་མ་འགགས་སྟོན་ལྟར་རྒྱལ་ཀུན་གྱི། །འགྲོ་བ་འདུལ་བྱེད་ཐབས་ལ་མཁས་པའི་སྒྱུ་འཕྲུལ་གར། །གཞར་ཡང་འགོག་
མེད་རྣམ་འཕྲུལ་བཀོད་པ་ཅི་ཡང་སྟོན། །པིར་རྩེས་མ་བྲིས་ལྷུན་གྱིས་གྲུབ་པའི་མཚན་དཔེའི་སྐུ། །མ་བཏེག་སྐྱེ་དགུའི་བླ་མ་ཉིད་དུ་མངོན་པར་མཐོ།ྋ།མ་བསྐུལ་ན་ཡང་འགྲོ་ལ་ཕན་པར་
འདོམས་པ་ཁྱོད། །མ་འདྲིས་འགྲོ་བ་ཡོངས་ཀྱི་མཛའ་བཤེས་མཆོག་ཏུ་འཁུམས། །སྐྱེས་སྦྱངས་རྩལ་གྱིས་ལེགས་ཕྱེ་ལོངས་སྤྱོད་འཁོར་ལོ་ལས། །མདོ་རྒྱུད་ཤེས་བྱའི་གཞུང་གིས་བརྗོད་བྱ་
གང་དང་གང༌། །སྐྱོན་བྲལ་སྙན་དངགས་དམ་པ་ལས་འཕྲོས་གླུར་ལེན་ཚེ། །མཚོ་བྱུང་དགྱེས་པས་མགྲིན་པར་ལྷགས་ཏེ་བལྟ་མིན་ནམ། །སྙིང་རྗེས་ཤིན་ཏུ་མཉེན་པར་བྱས་པ་གང་གི་

།ཐུགས། །རིས་བྲལ་ཡིད་ཅན་ཀུན་གྱི་མཉེས་གཤིན་དམ་པ་ཡང༌། །མི་ཤེས་རྨོངས་པ་རྩད་ནས་གཅོད་ལ་སྟ་རེའི་དབལ། །མི་བཟད་རྣོ་བའི་རེག་བྱ་འཛིན་པ་འདི་ནི་ཀྐཱ ༄༅།
ཅི༑ །གཏིང་མཐའ་དཔག་པར་དཀའ་བའི་ངོ་མཚར་དག་བྱེད་གཏེར། །ངེས་པར་མིན་ནོ་མཁས་བཙུན་བཟང་པོའི་རྣམ་པར་ཐར། །བསམ་ཀུན་རྫོགས་བྱེད་དེ་ཡང་ནོར་བུའི་རྒྱལ་པོ་ཞིག །མ་
ཡིན་ཅི་འདོད་ལྷུན་གྱིས་གྲུབ་པའི་ཡོན་ཏན་ནོ། །དཔལ་སྟུག་རིང་ལུགས་སྐྱོང་དང་སྤེལ་བའི་ཕྲིན་ལས་མཐའ། །འོད་སྲུང་བྱིན་གྱི་བཞིན་རས་ཀུན་ཏུ་བརྡལ་བ་འདིས། །ཁྱབ་འཇུག་གནམ་གནོན་
འཇུག་པས་ས་གསུམ་བཅལ་བའི་གཏམ། །གཞན་འདྲེད་གཡོ་སྒྱས་རྣམ་པར་བསླད་པས་ཆོས་ལ་གནོད། །རིས་བདུན་སྡོམ་པའི་བསླབ་བྱ་སྟོན་པའི་ཟིལ་དངར་གྱིས། སྲིད་པའི་སྡུག་བསྔལ་
ཀུན་འབྱུང་བྲོ་རིམས་མི་བཟད་པ། །ཉེར་བཅིལ་མྱ་ངན་འདས་པའི་ཞི་བསིལ་བདེ་བ་ལ། །ལེགས་སྦྱོར་ཆོས་འདུལ་སྨྲ་བའི་སྨན་པ་བླ་ན་མེད། །འགྲོ་ཚོགས་སྲིད་ལས་འདོན་པའི་གཡར་དམ་
ཐུགས་ཀར་བཅས། །རྫོགས་པའི་བྱང་ཆུབ་སྨོན་དང་འཇུག་པའི་ཐེམ་སྐས་བརྟེན། ལུས་ཅན་མཐའ་དག་རྒྱལ་བའི་མྱུ་གུའི་གོ་ས་རུ། །བདེ་བར་འཁྲིད་པའི་རྣམ་གྲོལ་ལམ་སྟོན་ཁྱོད་འདྲ་སུ། །

གསང་ཆེན་རྒྱུད་སྡེའི་ཆུ་བདག་མ་དྲོས་གྲོང་ཁྱེར་ལས། །དབང་བསྐུར་དག་བྱེད་རྒྱུན་བཞི་ལེགས་པར་བླངས་ནས་ནི། །སྐལ་པ་ཆེས་སྦོམ་གདུལ་བྱ་སྐུ་བཞི་ཡེ་ཤེས་ལྔའི། །ལམ་དང་འབྲས་
བུར་སྦྱོར་བའི་དཔལ་ལྡན་རྡོ་རྗེ་འཆང་། །སྙན་དངགས་མཁན་དབང་བྱེ་བ་དུ་མས་མགྲིན་བསྒྲིགས་ནས། །གཏམ་དུ་བརྗོད་པས་ཆེ་བའི་ཕ་རོལ་མ་སོན་པར། །དུབ་པའི་ངལ་སྟེགས་གཡར་ལམ་
དབྱིག་འཛིན་བགྱིད་པ་གང༌། །ཕྱག་འཚལ་བརྒྱ་ཕྲག་སྤུངས་པའི་ཟོལ་གྱིས་བསྒྲིབས་སམ་སྙམ། འདིར་མཎྜལ་རྒྱས་བསྡུས་ལན་གང་ནུས་འབུལ། ལུས་མེད་ཐུལ་བ་མཆོག་གི་ཞིང་རྒྱ་བ་སྤུའི་སྒོར།
རྫོགས་པའི་སྤྱན་སྔར་དངོས་སྦྱར་མཆོད་པས་ལྡང་མིན་ཡང་། །བསམ་ཀུན་འཇོ་བ་བློ་ཡི་བང་མཛོད་ཕྱེ་བའི་དབྱིག །སྣ་ཚོགས་མཆོད་པ་ཀུན་བཟང་སྨོན་ལམ་ལས་ཀྱང་མཚར། ྋ།སྤྲོ་ན་འདིར་སྤྱི་
བཤགས་ཀྱང་བྱ། སེམས་རྒྱུད་རང་བཞིན་དྭངས་མ་ཤེལ་གྱི་ཨ་དརྴ། །རང་བཞིན་བཅས་པའི་སྡིག་ལྟུང་དྲི་མ་གློ་བུར་བས། །དག་སྣང་དགེ་བའི་ཡིད་འོང་ལྟད་མོ་སྒྲིབ་བྱས་པ། །མཐོལ་ཚངས་
ཡང་དག་ལྟ་བའི་དྲི་མེད་གོས་ཀྱིས་འཕྱིད། །ཡི་རང་བགྱིད་དོ་འབྲུག་སྒྲ་དགོད་ལ་མདོངས་མཐའ་ཅན། །ཀུན་ཕན་ལང་ཚོ་དར་ལ་བབ་པར་ཚངས་པའི་བུ། །འཕགས་དང་འཕགས་མིན་

pj ༄༅། །གཏོགས་པས་རྟུན་པ་ལྷུར་བླངས་པའི། །རྣམ་དཀར་ལེགས་བྱས་གང་དག་བགྱི་ལ་བདག་གི་བློ། །གཞན་ངོར་དུས་ལས་ཡོལ་མེད་རྩོམ་པའི་ཁུར་མོ་ཆེ། །ཁྱེར་ལ་
མ་བཟོད་ངལ་གསོ་ཐང་འགར་འོས་པའི་གཏམ། །ལན་གཅིག་མིན་པར་སྨྲེང་བར་སེམས་ཀྱང་མ་རིག་པས། །ལྡོང་ལ་ཆོས་སྒྲ་འབྱིན་པར་བསྐུལ་བའི་ཚིག་འདི་ཐལ། །མི་བསྲུན་སྤྱོད་པའི་ཚེར་
མ་རབ་གཟེགས་ཚང་ཚིང་གིས། །ཐུགས་རྗེའི་གོམ་པ་བཀོད་ལ་རྣམ་པར་གཙེས་གྱུར་ཀྱང་། །ཞི་བདེའི་སྨན་གྱི་ནགས་ཚལ་གཞོལ་བར་མི་བཞེད་པར། །སྲིད་འདིར་གཡོ་བ་མེད་པར་འཚོ་ལ་
བཞེས་ཤིག་གུ །ཚུལ་འདིར་འབད་པའི་ལེགས་བྱས་ཛམྦུའི་སྙེ་མ་དག །བྱང་ཆུབ་སྤྱོད་པའི་དག་བྱེད་གཏེར་དུ་གང་དག་ལྷང༌། །དོན་གཉིས་གྲུབ་པའི་མདོག་བཟང་ཕུང་པོར་བདག་གྱུར་ཏེ།
འགྲོ་བའི་བསམ་ཀུན་རྫོགས་པར་བྱེད་པའི་དཔལ་གྱུར་ཅིག །བཀའ་དྲིན་དྲན་པའི་སྒོ་ནས་གསོལ་བ་འདེབས་པ་ནི། མོས་གུས་ཀྱི་ཤུགས་དྲག་ཏུ་བསྐྱེད་ལ། དབྱིངས་སྤྲོས་བྲལ་བདེ་བ་ཆེན་པོའི་ངང་། །སྐུ་ཅིར་
{32
༈ ཡང་སྟོན་པའི་ཟློས་གར་མཁན། །ཕ་འགྲོ་བའི་མགོན་པོ་ཐམས་ཅད་མཁྱེན། །རྗེ་ཁྱོད་ཀྱི་བཀའ་དྲིན་སྙིང་ནས་དྲན། །མགོན་སངས་རྒྱས་ཀུན་གྱི་ངོ་བོ་ཉིད། །ཆོས་བརྒྱད་ཁྲི་བཞི་སྟོང་འབྱུང་

བའི་གནས། །ཚོགས་འཕགས་མཆོག་འདུས་པ་ཀུན་གྱི་གཙོ། །སྐྱབས་བསླུ་མེད་བདག་གི་དགེ་བའི་བཤེས། །བཀའ་མདོ་རྒྱུད་གདམས་ངག་མ་ལུས་པ། །དོན་རྒྱལ་བའི་དགོངས་པ་ཇི་བཞིན་
དུ༑ །དུས་ད་ལྟ་མ་སྦས་ལྷུགས་པར་འདོམས། །ངའི་སུམ་ལྡན་བླ་མ་འགྲན་ཟླ་མེད། །ཞིང་ཕྱོགས་བཅུའི་རྒྱལ་བས་སྤངས་པ་ཡི། །ཆེས་སྙིགས་མའི་འགྲོ་བ་འདུལ་བའི་ཕྱིར། །རྒྱུད་སྡོམ་
བརྩོན་དག་པའི་སྐར་སྟོན་པ། །བོད་གངས་ཅན་སྟོན་པ་གཉིས་པའི་རྗེ། །རྗེ་ཁྱོད་ཀྱི་ཕུང་ཁམས་སྐྱེ་མཆེད་ཀུན། །ལྷ་ཞི་ཁྲོ་རབ་འབྱམས་འདུས་པའི་བདག །དོན་དེ་ཕྱིར་སྐུ་གསུམ་མི་ཟད་
པའི༑ །རྒྱན་འཁོར་ལོའི་དབང་ཕྱུག་ཡིད་བཞིན་ནོར། སྔར་འདས་པའི་སངས་རྒྱས་གྲངས་མེད་ཀྱིས། །འདུལ་མ་ནུས་དམུ་རྒོད་བདག་ཅག་ལ། །ནོར་བསམ་འཕེལ་དབང་གི་རྒྱལ་པོ་
ལྟར༑ །མཆོག་ཐུན་མོང་དངོས་གྲུབ་མ་ལུས་སྩོལ། །དུས་ངན་པས་ཐུབ་པའི་ཉི་མ་དེའི། །སྐུ་མངོན་སུམ་མཐོང་བའི་སྐལ་མེད་ངོར། །ཁྱོད་ཐ་མལ་དགེ་བའི་བཤེས་གཉེན་ཚུལ། །འདི་
བསམ་ན་རྒྱལ་བ་ཀུན་ལས་ལྷག །ཚེ་འདི་ཕྱིའི་ལེགས་ཚོགས་མ་ལུས་པ། །ཁྱོད་མཉེས་པར་བྱས་པའི་རྗེས་འགྲོ་ཞེས། །ཡོངས་མདོ་རྒྱུད་དམ་པས་བསྔགས་པའི་ཕྱིར། །སྲོག་ལན་བརྒྱར་

༄༅། །འདོར་ཡང་ཁྱོད་ལ་བསྟེན། །ཆོས་ཇི་སྙེད་གསུངས་པའི་ཡི་གེ་ཡི། །གྲངས་དེ་སྙེད་བསྐལ་པའི་བར་དག་ཏུ། །བདག་ལུས་སྲོག་ལོངས་སྤྱོད་ཀུན་ཕུལ་ཡང་།
༣ རྗེ་ཁྱོད་ཀྱི་དྲིན་ལན་མི་འཁོར་གསུངས། །ཆོས་ཚིགས་བཅད་རེ་རེ་དོན་གྱི་ཕྱིར། །མེ་འབར་བའི་འོབས་སུ་མཆོངས་པ་དང༌། །ལྕགས་གཟེར་རྣོན་སྟོང་གིས་ཕུག་པ་སོགས། །སྔོན་ཐུབ་པས་
བཀའ་སྤྱད་ཇི་ལྟར་མཛད། །དུས་དེང་སང་འབད་རྩོལ་ཆེར་མེད་པར། །ཆོས་མདོ་རྒྱུད་ཟབ་མོ་མང་པོ་ཞིག །ཕ་ཁྱོད་ཀྱི་བཀའ་དྲིན་ཆེ་ལས་ཐོབ། །དྲིན་འཁོར་ཐབས་མ་མཆིས་ཐམས་ཅད་
3
མཁྱེན༑ །རྒྱུ་དེས་ན་བྱང་ཆུབ་སྙིང་པོའི་བར། །བདག་སྒོ་གསུམ་ལོངས་སྤྱོད་དགེ་ཚོགས་བཅས། །རྗེ་ཁྱོད་མཉེས་བསྒྲབ་ཕྱིར་འབུལ་ལགས་ན། །ཐུགས་བརྩེ་བས་དགྱེས་བཞིན་བཞེས་སུ་
གསོལ༑ །ཞིང་བྱེ་བ་ཕྲག་བརྒྱའི་ལུས་ཅན་གྱི། །ཕན་བདེ་འབྱོར་མ་ལུས་འབྱུང་བའི་གཞི། །སྐྱབས་ཀུན་འདུས་བླ་མ་ཁྱེད་ལ་རེ། །བདག་སྒོ་གསུམ་བྱིན་གྱིས་བརླབ་ཏུ་གསོལ། །དོན་སྤྲོས་
༈ བྲལ་ཆོས་དབྱིངས་ངང་གཅིག་ལ། །སྐུ་ཞི་ཁྲོ་མ་ངེས་འབྱམས་ཀླས་པའི། །ཡི་དམ་གྱི་ལྷ་ཡང་ཁྱེད་ལ་རེ། །མཆོག་ཐུན་མོང་དངོས་གྲུབ་སྩལ་དུ་གསོལ། །སྤངས་རྟོགས་པ་གཉིས་ཀྱི་ཡོན་

ཏན་ཀུན། །ཚད་ཕ་མཐར་སོན་པའི་སངས་རྒྱས་དང་། །ཆོས་དགེ་འདུན་ཚོགས་ཀྱང་ཁྱོད་ལ་རེ། །རྒྱུད་སྨིན་ཅིང་གྲོལ་བར་བྱིན་གྱིས་རློབས། །ངག་བརྗོད་པས་མཚོན་དུ་མི་ནུས་པའི། །བདེ་
གསལ་སྟོང་ཡེ་ཤེས་འབྱུང་བའི་གནས། །མ་མཁའ་འགྲོའི་གྲོགས་ཀྱང་ཁྱེད་ལ་རེ། །ལྷན་སྐྱེས་ཀྱི་དགའ་བ་བསྐྱེད་དུ་གསོལ། །སྐུ་བརྗིད་པ་གར་དགུའི་སྟངས་སྟབས་ཀྱིས། །བདུད་ལོག་
འདྲེན་ཐལ་བར་རློག་བྱེད་པའི། །དཔལ་རྡོ་རྗེའི་སྲུང་མའང་ཁྱེད་ལ་རེ། །ཡིད་ཅི་འདོད་ཕྲིན་ལས་བསྒྲུབ་ཏུ་གསོལ། །རྟེན་དལ་འབྱོར་ལྡན་པའི་མི་ཡི་ལུས། །སྔོན་ཚེ་འདིའི་འབྱིད་ཐབས་བྲེལ་
བས་འདས། །ད་དགེ་བའི་ཕྱོགས་སུ་ཉེར་བསྐུལ་ནས། །སྐུ་རྡོ་རྗེའི་སྙིང་པོར་བྱིན་གྱིས་རློབས། །རླུང་འགྲོ་འོང་ངག་གི་སྨྲ་བརྗོད་ཀྱང་། །སྔོན་ཚིག་རྩུབ་ཀྱལ་པའི་ངང་དུ་ཟད། །ངག་གྲགས་
སྟོང་རྡོ་རྗེའི་བཟླས་པ་ཡིས། །གསུང་རྡོ་རྗེའི་ངོ་བོར་བྱིན་གྱིས་རློབས། །སེམས་རྣམ་པར་རྟོག་པའི་དྲན་རིག་འདི། །སྔོན་དུག་གསུམ་དྲག་པོས་རྒྱུན་དུ་བསླད། །དེ་བདེ་སྟོང་དབྱེར་མེད་རྣལ་
འབྱོར་གྱིས། །ཤུགས་རྡོ་རྗེའི་བདག་པོར་བྱིན་གྱིས་རློབས། །ཚེ་འདི་སྣང་བྱ་བ་ཟ་ཟིའི་ངང༌། །མཐའ་འཆི་ཁར་ཕྱོགས་པས་བློ་མ་བདེ། །ད་བསྟེན་པས་བསླུ་བ་མེད་པ་ཡི། །སྐྱབས་བླ་མ་

༄༅། །མཁྱེན་ནོ་ཐུགས་རྗེས་གཟིགས། །ལས་དགེ་སྡིག་རྩ་བ་རང་སེམས་འདི། །དགྲ་ཉོན་མོངས་དབང་དུ་མི་འགྲོ་བར། །ཆོས་རྣམ་བྱང་ཕྱོགས་སུ་ཁ་བསྒྱུར་བའི།
ཉ
དྲན་ཤེས་ཀྱིས་ཐུལ་བར་བྱིན་གྱིས་རློབས། །ཚེ་ཐོག་མ་མེད་ནས་འཁོར་མཚོ་འདིར། །བཟོད་མེད་ཀྱི་སྡུག་ཐག་ཡང་ཡང་བཅད། །ད་སྐྱེ་འཆིའི་རླབས་ཀྱིས་མི་གཡེང་བར། །སྐྱབས་ཐུགས་
རྗེའི་གྲུ་ཡིས་བསྒྲལ་དུ་གསོལ། །བུ་བདག་གི་ཆེད་དུ་ལུས་དང་སྲོག །ལན་ཡང་ཡང་བཏང་བའི་དྲིན་ཅན་མ། །ཁོང་སེམས་ཅན་ཐམས་ཅད་ཕན་བདེ་ཡི། །དོན་འབའ་ཞིག་སྒྲབ་པར་བྱིན་གྱིས་
རློབས༑ །ཆོས་གང་ཤར་ངོས་ལ་ཕར་བལྟས་ཚེ། །རང་རྟོག་བཏགས་རི་མོ་ཙམ་ཞིག་ལས། །གཤིས་སྤྲོས་བྲལ་གནས་ལུགས་ཆེན་པོ་དེ།།དུས་མྱུར་དུ་རྟོགས་པར་བྱིན་གྱིས་བརློབས།
ཕྱི་སྣང་བ་ལྷ་དང་ལྷ་མོར་ཤར། །ནང་སེམས་རྒྱུད་བདེ་སྟོང་རོལ་པས་ཚིམ། །མཆོག་བསྐྱེད་རྫོགས་རྡོ་རྗེའི་རྣལ་འབྱོར་གྱིས། །ཚེ་འདི་ལ་གྲོལ་བར་བྱིན༴ རྒྱུ་ཉོན་མོངས་འཕེལ་བའི་བསམ་
03
༈ གཏན་དགྲས། །རྒྱང་རིང་དུ་དབེན་པའི་གནས་བཟང་པོ། །ཉམས་བག་ཕེབས་བདེ་དགའ་བསྐྱེད་པའི་སར། །ཟབ་དོན་ལ་གཞོལ་བར་བྱིན༴ ཆོས་སྡོམ་པ་གསུམ་གྱི་བླང་དོར་ལས། །ཕྱིར་

ཕྱོགས་པའི་སྡིག་ལྟུང་དྲི་མ་དང་། །རྐྱེན་བར་ཆད་ཕྱི་ནང་འཚེ་བ་ཀུན། །དུས་མྱུར་དུ་ཞི་བར་བྱིན༴ ལྷ་ཡི་དམ་ཞི་ཁྲོ་བཀའ་སྡོད་སོགས། །སྐུ་ཅིར་ཡང་སྟོན་པའི་རྫུ་འཕྲུལ་གྱིས། །རྐྱེན་
ཀྟྲི མཐུན་པའི་ལས་ཀུན་སྒྲུབ་པ་དང༌། །སྐྱབས་གཡེལ་བ་མེད་པར་མཛད་དུ་གསོལ། །སྔོན་བསྐལ་པ་དཔག་ཏུ་མེད་པ་ནས། །ཕ་ཁྱོད་ཀྱི་ཐུགས་རྗེས་ཡང་ཡང་བསྐྱངས། །ད་སླར་ཡང་བྱང་ཆུབ་
སྙིང་པོའི་བར། །སྐྱབས་གཞན་ན་མེད་དོ་བླ་མ་རྗེ། །དུས་གནས་སྐབས་ཅི་འདྲར་གྱུར་ཀྱང་རུང༌། །སྤྲང་བདག་གི་སྐྱེད་སྡུག་ལེགས་ཉེས་ཀུན། །རྗེ་བླ་མ་ཁྱེད་རང་མཁྱེན་ལགས་པས།
ངོས་
ཐུགས་བརྩེ་བའི་ལྕགས་ཀྱུས་གཟུང་དུ་གསོལ། །མགོན་རྗེ་བཙུན་དྲན་པའི་མོས་གུས་ཀྱིས། །ཡིད་ཕྱ་ཕྱོར་གྱུར་པའི་སྣང་བ་ལ། །གང་ཤར་ཀུན་བླ་མའི་དཀྱིལ་འཁོར་དུ། །ཞལ་མཇལ་བའི་ས་
རྣལ་འབྱོར་མྱུར་ལེན་ཤོག །རྗེ་བླ་མའི་མཛད་པ་ཅིར་སྣང་ཡང་། །བློ་ལོག་རྟོག་ཅུང་ཟད་མི་སྐྱེ་བར། །ལམ་ཟབ་མོ་བླ་མའི་རྣལ་འབྱོར་གྱིས། །དུས་གཏན་གྱི་འདུན་མ་འགྲུབ་གྱུར་ཅིག
གསོལ་བ་རྩེ་གཅིག་ཏུ་འདེབས། གསོལ་འདེབས་ཀྱི་བཟླས་པ་ནི། བླ་མ་རྡོ་རྗེ་འཆང་གི་ཐུགས་ཀ་རུ། །ཟླ་སྟེང་ཧཱུཾ་མཐར་སྔགས་ཀྱི་ཕྲེང་བས་བསྐོར། །འོད་འཕྲོས་རྒྱལ་བའི་བྱིན་རླབས་བསྡུས་ཏེ་ཐིམ།

བླམ་༄༅། །སླར་ཡང་འོད་དང་བདུད་རྩིའི་རྒྱུན་བྱུང་བ། །རང་ཐིམ་འོད་དང་བདུད་རྩིས་ལུས་གང་ནས། །སྒྲིབ་པ་ཀུན་དག་བདེ་བ་ཆེས་ཆེར་རྒྱས། །དབང་དང་བྱིན་རླབས་
ཤི
དངོས་གྲུབ་ཀུན་ཐོབ་གྱུར། །ཞེས་པའི་དམིགས་པ་དང་བཅས། ཨོཾ་ཨཱཿ གུ་རུ་བཛྲ་དྷ་ར་སརྦ་སིདྡྷི་ཧཱུཾ། ཞེས་བཟླ། སྤྲོ་ན་རང་གི་རྩ་བའི་བླ་མའི་མཚན་སྔགས་དེ་ཉིད་སུམ་སྤེལ་དུ་བྱས་པའང་བཟླའོ། །དབང་ལེན་པ་ལ་ཐོག་
མར་གསོལ་བ་གདབ་པ་ནི། ཕུང་ཁམས་དང་ཚོགས་ཡུལ་ལས་དབང་ཀུན། །གདན་གསུམ་གྱི་ལྷ་ཡི་འཁོར་ལོ་ཆེ། །སྒྱུ་འཕྲུལ་གྱི་རོལ་མོར་ལེགས་ཤར་བ། །རྗེ་སྐུ་ཡི་རྡོ་རྗེར་གསོལ་བ་
འདེབས༑ །ཕྱི་སྣང་བརྙན་སྐ་ཡི་དཀྱིལ་འཁོར་དུ། །ལུས་བུམ་པའི་དབང་གིས་སྨིན་བྱས་ནས། །དབྱིབས་ལྷ་སྐར་བསྒོམ་པའི་རིམ་པ་ཡིས། །འབྲས་སྤྲུལ་སྐུ་འགྲུབ་པར་བྱིན་གྱིས་
རློབས༑ །རྩ་ཨ་བ་དྷཱ་ཏིའི་རྒྱུད་མངས་དེ། །རླུང་མི་ཤིགས་ནཱ་དས་བསྐུལ་བ་ལས། །བརྗོད་མེད་ཀྱི་ཆོས་སྒྲ་རྟག་སྒྲོག་པ། །རྗེ་གསུང་གི་རྡོ་རྗེར་གསོལ་བ་འདེབས། ྋ།ནང་བྱང་ཆུབ་སེམས་
༈ ཀྱི་དཀྱིལ་འཁོར་དུ། ྋ།ངག་གསང་བའི་དབང་གིས་སྨིན་བྱས་ནས། །ལམ་རང་བྱིན་རླབས་པའི་རིམ་པ་ཡིས། །འབྲས་ལོངས་སྐུ་འགྲུབ་པར་བྱིན་གྱིས་རློབས། །སྤྲོས་པ་ཡི་སྤྲིན་ཚོགས་

ཡོངས་དེངས་པའི། །བདེ་སྟོང་གི་ལྷ་ལམ་ཡངས་པ་རུ། །མཁྱེན་གཉིས་ཀྱི་ཉི་ཟླ་རྣམ་གསལ་བ། །རྗེ་ཐུགས་ཀྱི་རྡོ་རྗེར་གསོལ་བ་འདེབས། །གསང་ཕྱག་རྒྱའི་བྷ་གའི་དཀྱིལ་འཁོར་དུ།
ཡིད་ཤེས་རབ་དབང་གིས་སྨིན་བྱས་ནས། །ལམ་མངོན་པར་བྱང་ཆུབ་རིམ་པ་ཡིས། །འབྲས་ཆོས་སྐུ་འགྲུབ་པར་བྱིན་གྱིས་རློབས། །དབྱིངས་འོད་གསལ་སྟོང་པ་ཆེན་པོའི་ཀློང་། །ཞལ་ཕྱག་
གི་སྤྲོས་པ་མེད་ན་ཡང༌། །ཟུང་འཇུག་གི་སྒྱུ་འཕྲུལ་རྒྱུན་ཆད་མེད། །རྗེ་ཡེ་ཤེས་རྡོ་རྗེར་གསོལ་བ་འདྀབས། །མཆོག་སྙིང་པོ་འོད་གསལ་དཀྱིལ་འཁོར་དུ། །ཆ་མཉམ་པ་བཞི་པས་སྨིན་བྱས་
ནས༑ །ལམ་ཟུང་འཇུག་རིམ་པར་གོམས་པ་ཡིས། །འབྲས་ངོ་བོ་ཉིད་སྐུ་འགྲུབ་བྱིན་རློབས། །ཞེས་གསོལ་བ་བཏབ། བུམ་དབང་ནི། བླ་མ་རྡོ་རྗེ་འཆང་གི་དཔྲལ་བ་ནས་གདན་གསུམ་ཚང་བའི་
དཀྱིལ་འཁོར་ནམ་མཁའ་གང་བར་སྤྲོས། དེ་བཞིན་གཤེགས་པ་རྣམས་ཀྱིས་དགོངས་པ་མཛད། རིགས་ཀྱི་ཡུམ་རྣམས་ཀྱིས་བུམ་པ་བདུད་རྩིའི་གང་བ་ཐོགས་ཏེ་སྤྱི་བོ་ནས་དབང་
བསྐུར༑ སེམས་དཔའ་སེམས་མ་རྣམས་ཀྱིས་བཀྲ་ཤིས་བརྗོད། ཁྲོ་བོ་ཁྲོ་མོ་རྣམས་ཀྱིས་བགེགས་བསྐྲད་པར་གྱུར། དབང་བསྐུར་རྡོ་རྗེ་ཆེན་པོ་ནི། །ཁམས་གསུམ་ཀུན་གྱིས་ཕྱག་བྱས་

༄༅། །པ། །སངས་རྒྱས་ཀུན་གྱི་གསང་གསུམ་གྱི། །གནས་ལས་བྱུང་བར་སྦྱིན་པར་བྱ། །ཨོཾ་བཛྲ་ཨ་བྷི་ཥིཉྩ་མི། ཞེས་གསུངས་ཞིང་བུམ་པའི་བདུད་རྩིས་དབང་
༡ བསྐར་བས་བདེ་བ་ཆེན་པོའི་བདུད་རྩིས་ལུས་ཀྱི་ནང་ཐམས་ཅད་གང་། ཐ་མལ་སྣང་ཞེན་གྱི་དྲི་མ་བག་ཆགས་དང་བཅས་པ་སྦྱངས། ཕུང་ཁམས་སྐྱེ་མཆེད་ཡོངས་གྲུབ་གདན་གསུམ་ཚང་བའི་
དཀྱིལ་འཁོར་གྱི་འཁོར་ལོར་སྨིན་པར་བྱས། ཆུ་ཡི་ལྷག་མ་སྤྱི་བོར་བརྟན་པ་ལས་དེ་བཞིན་གཤེགས་པ་རིགས་ལྔས་དབུར་བརྒྱན། དབང་གི་ལྷ་རྣམས་ཀྱང་རང་ཉིད་ལ་ཐིམ་པར་གྱུར། དེས་
ལུས་ཀྱི་ལས་དང་རྩའི་སྒྲིབ་པ་དག བུམ་པའི་དབང་ཐོབ། སྐུ་རྡོ་རྗེའི་བྱིན་རླབས་ཞུགས། བསྐྱེད་རིམ་བསྒོམ་པ་ལ་དབང་། སྤྲུལ་སྐུའི་གོ་འཕང་ཐོབ་པའི་སྐལ་བ་རྒྱུད་ལ་བཞག་གོ །གསང་
དབང་ནི། བླ་མ་རྡོ་རྗེ་འཆང་ཡབ་ཡུམ་སྙོམ་པར་ཞུགས་པའི་སྒྲ་དང་འོད་ཟེར་གྱིས་ཕྱོགས་བཅུའི་སངས་རྒྱས་སྲས་དང་བཅས་པ་སྤྱན་དྲངས།ྋ ཡབ་ཀྱི་ཞལ་དུ་ཞུགས། ཐུགས་ཀར་རྗེས་ཆགས་ཀྱི་
༈ མེས་བྱང་སེམས་སུ་ཞུ་བ་རྡོ་རྗེའི་ལམ་ནས་ཡུམ་གྱི་པདྨར་སོན་པ་ཉིད་ལྕེ་ཐོག་ཏུ་བཞག་པར་གྱུར། ཇི་ལྟར་རྒྱལ་བ་བདེ་གཤེགས་ཀྱིས། །རང་གི་སྲས་རྣམས་དབང་བསྐུར་བཞིན། །དེ་བཞིན་

བྱང་ཆུབ་སེམས་རྒྱུན་གྱིས། །དེ་རིང་ཁྱོད་ལ་དབང་བསྐུར་རོ། །ཨོཾ་མ་ཧཱ་བོ་དྷི་ཙིཏྟ་ཨ་བྷི་ཥིཉྩཧཱུྃ། ཞེས་པས་བྱང་སེམས་མྱངས་པས་རྩ་ཐམས་ཅད་བྱང་སེམས་ཀྱིས་གང་། ་ཁམས་ཞུ་བའི་
བདེ་བས་དུག་གསུམ་གྱི་རྟོག་ཚོགས་སྦྱངས་པར་གྱུར།ྋ དེས་ངག་གི་ལས་དང་རླུང་གི་སྒྲིབ་པ་དག གསང་བའི་དབང་ཐོབ་གསུང་རྡོ་རྗེའི་བྱིན་རླབས་ཞུགས། སྒྱ་ལུས་བདག་བྱིན་རླབས་
བསྒོམ་པ་ལ་དབང༌། ལོངས་སྤྱོད་རྫོགས་སྐུའི་གོ་འཕང་གི་སྐལ་བ་རྒྱུད་ལ་བཞག་གོ །ཤེར་དབང་ནི། བླ་མ་རྡོ་རྗེ་འཆང་གི་ཡུམ་ལས་གཟུགས་དང་ལང་ཚོ་ལྡན་པའི་རིག་མ་རིགས་དང་མཐུན་
པ༑ རྡོ་རྗེ་ཕག་མོའི་རྣམ་པ་ཅན་སྤྲོས་ཏེ་ཐར་པ་བརྟེན་པར་བསྐུལ་བར་གྱུར། དགའ་བའི་གནས་ཆེན་ལྷ་མོ་འདི། །སྣ་ཚོགས་སྒྱུ་རྩལ་ཡིད་དུ་འོང་། །ལེགས་པར་ཟུངས་ཤིག་སྐལ་པ་ཅན།
དགའ་བདེའི་མཆོད་པར་རྟག་ཏུ་གྱིས། །པདྨ་བྷཉྫམོ ཀྵ་ཧོཿ ཞེས་པས་རིག་མ་དང་འདུ་ཤེས་གསུམ་གྱིས་མཉམ་པར་སྦྱར་བས། དགའ་བཞི་དང་སྟོང་པ་བཞིའི་ཡེ་ཤེས་རྒྱུད་ལ་སྐྱེས། ཉོན་
མོངས་པའི་སྒྲིབ་པ་མཐའ་དག་སྦྱངས་པར་གྱུར། དེས་ཡིད་ཀྱི་ལས་དང་ཐིག་ལེའི་སྒྲིབ་པ་དག ཤེས་རབ་ཡེ་ཤེས་ཀྱི་དབང་ཐོབ། ཐུགས་རྡོ་རྗེའི་བྱིན་རླབས་ཞུགས། འོད་གསལ་མངོན་པར་

།བྱང་ཆུབ་པ་བསྒོམ་པ་ལ་དབང་། སྤྲུལ་སྐུའི་གོ་འཕང་གི་སྐལ་པ་རྒྱུད་ལ་བཞག་གོ །ཚིག་དབང་ནི། བླ་མ་རྡོ་རྗེ་འཆང་གི་ཞལ་ནས་རྡོ་རྗེའི་ཚིག་གིས་ངོ་སྤྲད་པར་བླམ་
ཤི
རྡོ་རྗེ་མི་ཕྱེད་སྟོང་པ་ཉིད། །འཆང་བ་བདེ་ཆེན་རོ་མཉམ་པ། །གསང་བ་མཆོག་གིས་དགྱེས་པ་ན། །ཐམས་ཅད་བདག་ཉིད་རྟག་ཏུ་བཞུགས། །ཞེས་ངོ་སྤྲད་པ་ལ་བརྟེན་ནས་དོན་གྱི་རྡོ་
་འཆང་རང་བཞིན་ལྷན་ཅིག་སྐྱེས་པའི་ཡེ་ཤེས་ཉིད་སོ་སོ་རང་རིག་པའི་ཚུལ་གྱིས་ཉམས་སུ་མྱོང་བས་ཤེས་བྱའི་སྒྲིབ་པ་མཐའ་དག་དག་པར་གྱུར། ྋ དེས་སྒོ་གསུམ་ཆ་མཉམ་གྱི་ལས་དང་འཕོ་བའི་
སྒྲིབ་པ་དག ཚིག་གིས་མཚོན་པ་དོན་དམ་གྱི་དབང་ཐོབ། ཡེ་ཤེས་རྡོ་རྗེའི་བྱིན་རླབས་ཞུགས། ཟུང་འཇུག་བསྒོམ་པ་ལ་དབང༌། ངོ་བོ་ཉིད་སྐུའི་སྐལ་པ་རྒྱུད་ལ་བཞག་གོ །ཞེས་བརྗོད་ཅིང་སོ་
སོའི་མཐར་དབང་དོན་གྱི་ཡེ་ཤེས་ཡུན་རིང་དུ་སྐྱོང་བ་ནི་རྡོ་རྗེ་ཐེག་པའི་ལམ་གྱི་སྙིང་པོ་ཡིན་ལ། ཚུལ་འདི་ལྟ་བུའི་ཏིང་ངེ་འཛིན་གྱི་དབང་བསྐུར་རྣམས་ནི་དམིགས་པ་གསལ་ཞིང་བརྟན་པ་ཁོ་ནས་དོན་འགྲུབ་པས་རགས་པ་བརྡའི་དབང་རྫས་ལ་བརྟེན་མི་
སྒྲུབ་པ་དགོས་སོ། །དེ་ནས་བླ་མ་རང་ལ་བསྟིམ་པ་ནི། དཔལ་ལྡན་བླ་མ་རྡོ་རྗེ་འཆང་ཡབ་ཡུམ། །བདག་གི་སྙིང་གར་པདྨའི་ཟེའུ་འབྲུ་ལ། །འབྲལ་བ་མེད་པར་རྟག་པར་བཞུགས་ནས་ནི། །སྐུ་གསུང་ཐུགས་

ཀྱི་དངོས་གྲུབ་སྩལ་དུ་གསོལ། །གསོལ་བཏབ་གདུང་བས་བསྐུལ་བས་ཐུགས་རྗེའི་ཤུགས། །མ་བཟོད་ཡེ་ཤེས་རོལ་པའི་འཁོར་ལོ་རྣམས། །གཅིག་ལ་གཅིག་ཐིམ་རིགས་རྣམས་བདག་པོར་
འདུས༑ །ཁྱབ་བདག་བླ་མ་རྡོ་རྗེ་འཆང་ཡབ་ཡུམ། །ཚུར་བྱོན་རང་གི་སྤྱི་བོའི་ཚངས་བུག་བརྒྱུད། །བདག་སྙིང་པདྨ་འདབ་བརྒྱད་གྱུར་དབུས་བཞུགས། །བླ་མ་ཡབ་ཡུམ་སྙོམས་པར་ཞུགས་
པ་ཡིས། །བདེ་བ་ཆེན་པོ་བཟོད་མེད་འབར་བ་དང༌། །ཨ་ཧཾ་སྒྲས་བསྐུལ་སྣོད་བཅུད་ལྷ་སྣང་བཅས། །བདེ་ཆེན་ངང་དུ་འོད་ཞུ་རིམ་པར་འདུས། །སྒོ་གསུམ་བླ་མའི་གསང་བ་གསུམ་དང་
འདྲེས༑ །མ་བཅོས་གཉུག་མ་ཆོས་སྐ་ཅེར་མཐོང་གྱུར། །ཅེས་མོས་གུས་ཤུགས་ཀྱིས་དྲངས་ཤིང་བྱིན་རླབས་ཀྱི་རིམ་པ་ལས་སྐྱེས་པའི་དེ་ཁོ་ན་ཉིད་ཀྱི་སྒོ་ཆོས་ཉིད་ཀྱི་མིག་གིས་མཐོང་བ་ལ་ཅི་གནས་སུ་མཉམ་པར་བཞག་གོ །དེ་
ལྟར་བླ་མའི་རྣལ་འབྱོར་འདི་ནི་ཐེག་ཆེན་མདོ་སྔགས་ཀྱི་ལམ་ཐམས་ཅད་ཀྱི་གཙོ་བོ་ཟབ་ཤོས། གེགས་སེལ་བོགས་འདོན་ཐམས་ཅད་ཀྱི་རྒྱལ་པོ་ཡིན་པས་འདི་ལ་ནན་ཏན་བྱེད་པ་གལ་ཆེ་སྟེ། བླ་མ་སྐུ་བཞིའི་གངས་རི་ལ། །མོས་གུས་ཀྱི་ཉི་མ་མ་ཤར་
ན༑ །བྱིན་རླབས་ཀྱི་ཆུ་རྒྱུན་མིའབབ་པས། །སེམས་མོས་གུས་འདི་ལ་ནན་ཏན་མཛོད། །ཅེས་གསུངས་སོ། །བཞི་པ་ཕྱག་རྒྱ་ཆེན་པོ་ལ། སྤྱི་དང་། བྱེ་བྲག ཁྱད་པར་གསུམ་ལས། དང་པོ་བླ་མེད་ཀྱི་རྒྱུད་སྡེ་ཆེན་པོ་རྣམས་ནས་གསུངས་

p ༄༅། །པའི་རྫོགས་རིམ་རྣམས་སྤྱིར་སྨོས་པ་ནི། རང་ཉིད་དཔལ་ལྡན་འཁོར་ལོ་སྡོམ་པ། །ལྷན་སྐྱེས་ཡབ་ཡུམ་ཉིད་དུ་གསལ་བ། །སྒྱ་མའི་གར་དང་མིག་འཕྲུལ་བཞིན་དུ།
༧ དམ་སོ་སོའི་སྐུ་རུ་སྒྱུར་ཞིང༌། །ལུས་ངག་བདེ་སེམས་མི་གཡོའི་མི་གཡོ་བ་བླ་མེད་ཀྱི་རྫོགས་རིམ་རྣལ་འབྱོར། །རགས་ཕྲ་ཐིག་གསུམ་རྫོགས་པའི་རྣལ་འབྱོར།.ཕྱག་རྡོར་གཏུམ་པོའི་མན་ངག་ཝ་ལ་ཙནྡྲའི
ལུགས། །དབྱིབས་སྔགས་བྱིན་རླབས་ཡེ་ཤེས་རྣལ་འབྱོར།¸གཤེད་དམར་རྫོགས་རིམ་དཔལ་འཛིན་ལུགས། །དང་པོ་རྗེས་རྫོགས་རྣལ་འབྱོར་ཆེན་པོ། །བསྐྱེད་པ་མ་ཧེ་མཚན་མ་བསམ་རྡོ་རྗེ་འཇིགས་བྱེད་ཀྱི་མན་
ྋ༅ ངག་མཁའ་འགྲོ་སྙན་བརྒྱུད་ཅེས་ལ་ལིའི་ཏའི་ལུགས་ཁྱབ། །སྙིང་གསང་སྣ་རྩེ་ཐིག་ལེ་གསང་འདུས་འཇམ་རྡོར་རྫོགས་རིམ་ཡེ་ཤེས་ཞབས་ཀྱི་ལུགས་ཡེ་ཤེས། །ལུས་ངག་སེམས་དབེན་སྒྱུ་ལུས་འོད་.གསང་འདུས་མི་བསྐྱོད་པའི་
རྫོགས་རིམ་ཀླུ་སྒྲུབ་ཀྱི་ལུགས་གསལ། །རྣལ་འབྱོར་དང་རྗེས་ཤིན་ཏུ་ཆེན་སྒྲོལ་མ་རྣལ་འབྱོར་མའི་རྫོགས་རིམཞི་སྦས་ལུགས་པོ། །ཕྲ་ཐིག་རྨིག་ནུ་སྙེ་བུམ་བསམ་.གདན་བཞིའི་རྫོགས་རིམ་བྲལ། རླུང་དང་གཏུམ་མོ་
03g
༈ དམིགས་„སངས་རྒྱས་ཐོད་པ་རྫོགས་རིམ་ས་ར་ཧའི་ལུགས་བཅས་དམིགས་མེད། །དབྱིབས་ལྷ་ཕྲ་སྔགས་ཆོས་ཐིག་དམིགས་མཱ་ཡའི་རྫོགས་རིམ་ཀུ་ཀུ་རི་པའི་ལུགས་མེད། །ཕྲ་ཐིག་ཕྱག་རྒྱ་ཕྱག་རྒྱ་..དགྱེས་རྡོར་རྫོགས་

རིམ་ཞི་སྦས་ལུགས་ཆེན་པོ། །སྙིགས་མས་ཐིག་ལེ་བདེ་སྟོང་བདེ་དགྱེས་རྡོར་རྫོགས་རིམ་ཞི་སྦས་ལུགས་ཆེན། །གཏུམ་མོ་ཕྱག་རྒྱ་ཕྱག་རྒྱ་.དགྱེས་རྡོར་རྫོགས་རིམ་མཻ་ཏྲི་པའི་ལམ་དགུ་སྐོར་དུ་གྲགས་པ་ཆེན་པོ། །བ
རིམ་བདག་བྱིན་དཀྱིལ་འཁོར་རྦ་རླབས། དགྱེས་རྡོར་སོགས་རྒྱུད་སྤྱིའི་མན་ངག་བིརྦ་པའི་ལམ་འབྲས་བུ་གྲགས་པ། །བསྐྱེད་རིམ་གཏུམ་མོ་སྒྱ་ལུས་འོད་གསལ།དགྱེས་རྡོར་སོགས་རྒྱུད་སྤྱིའི་མན་ངག་མར་པའི་བསྲེ་འཕོར་གྲགས་
པ། །རྒྱུད་སྔགས་ཡེ་ཤེས་གསང་བའི་རིམ་བདེ་མཆོག་རྫོགས་རིམ་ནག་པོ་པའི་ལུགས་པ། །རྒྱུད་དང་འབྲས་བུའི་རྫོགས་པའི་རིམ་པ།¸བདེ་མཆོག་རྫོགས་རིམ་ལུ་ཧི་པའི་ལུགས། །བདག་བྱིན་རྡོ་རྗེ་ནོར་བུ་ཛ་
བསམ།¸བདེ་མཆོག་རྫོགས་རིམ་དྲིལ་བུ་པའི་ལུགས། །ཆོས་དམ་ལས་རྒྱ་ཕྱག་རྒྱ་ཆེན་པོ། དགྱེས་བདེ་མཉམ་སྦྱོར་སོགས་ལམ་སྲོལ། །གཏུམ་མོ་སྒྱ་འོད་རྨི་འཕོ་བར་དོ།¸གསང་བདེ་དགྱེས་གསུམ་སོགས་རྒྱུད་སྡེ་དུ་མའི་མན་ངག་ནཱ་
རོ་དང་ནི་གུའི་ཆོས་དྲུག་ཏུ་གྲགས་པ། །བསྐྱེད་ཕྱག་གཏུམ་འོད་ལས་རྒྱ་ཐོར་བུ། བླ་མེད་རྒྱུད་སྤྱིའི་མན་ངག་བཀའ་བབ་དྲུག་ཁྲིད་ཅེས་ཞི་སྦས་ལུགས། །སཽར་བསམ་སྲོག་འཛིན་རྗེས་དྲན་ཏིང་འཛིན། དུས་འཁོར་སོགས་བླ་མེད་ཀྱི་
རྫོགས་རིམ།ཁྱད་པར་ཅན་ས་བཅུ་པའི་ལུགས། །སོ་སོར་མོས་པའི་རྩེ་གཅིག་སྒོམ་ཞིང༌། །སྐབས་བབ་སྤྱོད་པ་རྣམས་ཀྱིས་མཚམས་སྦྱོར། །ཚོགས་སྦྱོར་མཐོང་སྒོམ་མི་སློབ་ལམ་བགྲོད། །སྐུ་བཞིའི་གོ་

༄ ༅། །འཕང་ཐོབ་པར་གྱུར་ཅིག །དེ་ལྟར་རྡོ་རྗེ་ཐེག་པ་བླ་མེད་ཀྱི་མན་ངག་ལམ་རིམ་ཁྱད་པར་ཅན་འདི་དག་ཕལ་ཆེ་བ་ཞིག་ནི་ཆ་ཙམ་ཤེས་པ་ལྟ་ཞོག་མཚན་ཡང་ནུབ་པར་ཉེ་ན། མཚན་ཙམ་ཐོས་ཏེ་མོས་པའི་ཕན་
༣ཡོན་ཡང་བསམ་གྱིས་མི་ཁྱབ་པས་དགེ་བའི་བག་ཆགས་བཞག་པའི་ཆེད་དུ་སྨོན་པ་ཡིན་ལ། དབང་པོ་དང་བརྩོན་འགྲུས་མཆོག་དང་ལྡན་པའི་གང་ཟག་བྱུང་ན་བརྒྱུད་ལྡན་གྱི་བླ་མ་མཁས་པ་ལས་འདི་དག་གི་དོན་རྒྱས་པར་ནོད་ནས་འབད་པས་བསྒོམ་པར་
བྱའོ༑ །གཉིས་པ་བྱེ་བྲག་གཏུམ་མོའི་རྣལ་འབྱོར་བསྒོམ་པ་ནི། རང་ཉིད་འཁོར་ལོ་སྡོམ་པར་གསལ་བ་ཡི། །ལུས་ཀྱི་ནང་དབུས་ངྷུ་ཏི་མཐིང་གསལ་དྲངས། །གསང་བའི་གནས་ནས་ཚངས་པའི་ཡུལ་སར་
སླེབ༑ །རོ་རྐྱང་དེ་ཚད་དམར་དང་དཀར་བའི་མདོག །འཁོར་ལོ་བཞི་དང་བཅས་པ་གསལ་བར་བསྒོམ། །རླུང་རོ་གཾས ལ་བས་སྡིག་སྒྲིབ་ནད་གདོན་དག །དལ་བར་རྔུབས་ཏེ་རོ་རྐྱང་གཉིས་
ནས་བརྒྱུད། །རྩ་གསུམ་འདུས་མདོར་ལྟེ་འོག་ཁ་སྦྱར་དགང་། །དྷཱུ་ཏིའི་ནང་གཞིལ་མི་ནོན་མདའ་ལྟར་འཕངས། །རླུང་རྣམས་དབུ་མའི་ནང་དུ་ཐིམ་པར་བསམ། །རྩ་གསུམ་འདུས་མདོར་མེ་
༈ ཡི་ཆོས་འབྱུང་དབུས། །ཡེ་ཤེས་གཏུམ་མོ་ཐིག་ལེ་སུམ་འཁྱོག་ཚུལ༑ །ཁ་དོག་དམར་ལ་རེག་བྱ་རབ་ཏུ་ཚ། །ངོ་བོ་སྟོང་ཉིད་རྣམ་པ་བདེ་གསལ་བསྒོམ། །རླུང་སྦྱོར་བཞིས་བསྐུལ་སོར་བཞི་སྦེ

ཙམ་དུ་སྦར། །དེ་ནས་རིམ་བཞིན་རླུང་གིས་བསྐུལ་བ་ཡིས། །གཏུམ་མོ་ཆེར་འབར་དྷཱུ་ཏིའི་ལམ་ནས་སོང་། །རོ་རྐྱང་འཁོར་ལོ་བཞི་དང་ལུས་ནང་དགང༌། །འཁོར་བའི་རྟེན་བྱེད་རྩ་ཡི་ཆ་
རྣམས་བསྲེགས། །རྩ་མདུད་ཀུན་བཀྲོལ་བདེ་དྲོད་རྒྱས་པར་བསམ། །སླར་ཡང་མེ་རྣམས་ཨ་ཤད་ཉིད་ལ་བསྡུ། །རླུང་གི་སྦྱོརབས་གཏུམ་མོ་སྦར་བས་མཐུས། །སྤྱི་བོའི་ཟླ་བ་ཧཾ་ཡིག་བཅས་
པ་ལས། །དཀར་ཆ་འཛག་པ་ཐིག་ལེའི་གཟུགས་སུ་བྱོན། །གསང་གནས་བར་དུ་རིམ་བཞིན་བབ་པ་ཡིས། །དགའ་བཞིའི་ཡེ་ཤེས་རྒྱུད་ལ་སྐྱེས་པར་བསམ། །སླར་ཡང་གཏུམ་མོའི་ཤུགས་
ཀྱི་བྱང་སེམས་དཀར། །གྱེན་དུ་ལྡོག་ནས་སྤྱི་བོའི་ཧཾ་ལ་ཐིམ། །ལུགས་ལྡོག་དགའ་བཞིའི་ཡེ་ཤེས་སྐྱེས་པར་བསམ། །བདེ་སྟོང་དབྱེར་མེད་ངང་ལ་མཉམ་པར་བཞག །སྙིང་ཁར་ངྷུ་ཏིའི་
དབུས་སུ་མི་ཤིགས་པའི། །ཐིག་ལེ་དཀར་འཚེར་ཙ་ན་ཀ་ཙམ་གསལ། །འཇུག་པ་ཨོཾ་དང་གནས་པ་ཨཱཿ ཡི་གདངས། །དབྱུང་བཧཱུཾ་དུ་བསམ་པའི་རྡོར་བཟླས་བྱ། །ལྷ་སྣང་འདུས་ཏེ་སྙིང་གའི་
ཐིག་ལེར་ཐིམ། །དེ་ཉིད་ནཱ་ད་དེ་ཡང་མི་དམིགས་ཡལ། །འོད་གསལ་སྟོང་པ་ཉིད་ཀྱི་ངང་དུ་བཞག །དེ་ལས་སླར་ཡང་ཕྲ་བའི་རླུང་སེམས་ནི། །འཁོར་ལོ་སྡོམ་པ་ལྷན་སྐྱེས་ཡབ་ཡུམ་

༄༅། །སྐུ། །སྒྱུ་མའི་རོལ་པ་ལྟ་བུར་སྐད་ཅིག་ལྡང་། །འདི་ནི་བླ་མེད་མ་རྒྱུད་དུ་མ་ནས་གསུངསཤིང་གྲུབ་ཆེན་རྣམས་ཀྱིས་རྩལ་དུ་སྟོན་པ་གཏུམ་མོ་ལམ་གྱི་རྨང་རྡོ་ཞེས་གནད་ཟབ་ཅིང་གལ་ཆེ་བ་ཡིན་པས་
༨ བརྩོན་པས་བསྒོམ་པར་བྱའོ། །གསུམ་པ་ཁྱད་པར་ཕྱག་རྒྱ་ཆེན་པོ་བསྒོམ་པ་ནི། ལུས་ཀྱི་བཞག་ཐབས་རྣམ་སྣང་ཆོས་བདུན་བཅས། །སེམས་ཀྱི་བཞག་ཐབས་འདས་དང་མ་འོངས་ཀྱི། །རྣམ་རྟོག་ཚོགས་ལ་
སྔོན་བསུ་རྗེས་འབྲང་མིན། །ད་ལྟའི་ཤེས་པ་ཅིར་གྱིས་ངོས་བཟུང་ནས། །བཟོ་བཅོས་མེད་པར་དེ་སྟེང་ལྷོད་ཀྱིས་བཞག །རྟོག་པ་འཕྲོ་ན་འཕྲོ་མཁན་ངོས་བཟུང་སྟེ། །དགག་སྒྲུབ་སྤང་བླངས་
མི་བྱ་དེ་ངང་ཀློད། །གལ་ཏེ་རྩེ་གཅིག་པ་ཉིད་མ་ཐོབ་ན། །ཤིང་བུ་རྡེའུ་ལྷ་སྐ་ཡིག་འབྲུ་སོགས། །སེམས་འཛིན་དམིགས་རྟེན་གང་མོས་ཞིག་ལ་གཏད། །རིམ་གྱིས་གོམས་ནས་ཅུང་ཟད་
སེམས་བརྟན་ཚེ། །ཐུན་ཐུང་གྲངས་མང་བྱ་ཞིང་ཐུན་གྱི་སྐབས། །དང་པོར་ཚོགས་དྲུག་ཤེས་པ་ཐམས་ཅད་ཀུན། །དྲན་པ་རྩེ་གཅིག་སྟེང་དུ་ཧྲིལ་གྱིས་དྲིལ། །དེ་མ་ཐག་ཏུ་སོག་ཕོན་མདུད་
༈ ཆད་ལྟར། །ལྷོད་ཀྱིས་ཀློད་ནས་མ་ཡེངས་ཙམ་མ་གཏོགས། །བསྒོམ་བྱ་སྒོམ་བྱེད་ཡོད་མེད་ཡིན་མིན་དང༌། །བདེ་གསལ་མི་རྟོག་སྟོང་པ་ལ་སོགས་པ། །འདི་བསྒོམ་སྙམ་པའི་གཏད་སོ་

ཐམས་ཅད་སྤང༌། །ཐ་མར་གཟིངས་ལས་འཕུར་བའི་བྱ་རོག་བཞིན། དྲན་པ་རང་སོ་མ་ཤོར་ཙམ་ཉིད་ལས། །རིག་པ་བདག་བཟུང་མེད་པར་ཅི་དགར་བསྐྱུར། །དེ་ལ་བརྟེན་ནས་ཚོགས་དྲུག་
ཡུལ་སྣང་དང་། །ན་ཚ་ཉོན་མོངས་རྣམ་པར་རྟོག་པ་ལ། །དམིགས་རྟེན་བྱས་ནས་བསྲེས་ཏེ་བསྒོམ་པ་ཡིན། །དེ་དག་རྣམས་ཀྱིས་མི་གཡེལ་ཏིང་འཛིན་འཕེལ། །མདོར་ན་ཞི་གནས་བསམ་
གཏན་སྒོམ་པའི་ཚེ། །ཧ་ཅང་གློད་ན་བྱིང་བར་འགྱུར་བ་སྟེ། །གྲིམས་དྲག་རྒོད་ཅིང་ཤེས་པ་སོར་མི་གནས། །གྲིམས་ལ་སྐྱོན་ཡོད་སེམས་གདུངས་གྱུར་པ་སྟེ། །ཐེ་ཚོམ་དབང་གྱུར་རྩེ་གཅིག་
མི་འཐོབ་པས། །སྤྲོ་དང་ངེས་ཤེས་གྲིམས་ལྷོད་རན་པས་བསྒོམ། །བདེ་གསལ་སྟོང་པའི་ཉམས་སྣང་ཅི་ཤར་ཡང་། །ཆགས་ན་འཁོར་བར་གོལ་བས་ཞེན་མེད་དུ། །དགག་སྒྲུབ་མེད་པར་རང་
ངོ་ཤེས་བཞིན་བསྐྱང་། །དེ་ནས་ལྷག་མཐོང་ངོ་སྤྲོད་གདབ་པ་ནི། །བྱམས་པ་མགོན་པོའི་མདོ་སྡེ་རྒྱན་ཉིད་དུ། །སེམས་ལས་གཞན་མེད་པར་ནི་བློས་རིག་ནས། །དེ་ནས་སེམས་ཀྱང་མེད་པ་
ཉིད་དུ་རྟོགས། །བློ་དང་ལྡན་པས་གཉིས་པོ་མེད་རིག་ནས། །དེ་མི་ལྡན་པ་ཆོས་ཀྱི་དབྱིངས་གནས་ཞེས། །གསུངས་པ་བཞིན་དུ་ལུང་དང་རིག་པ་དང༌། །ཉམས་མྱོང་ཚད་མ་གསུམ་གྱིས་

ཀཱ ༄༅། །གཏན་ཕེབས་ནས། །དང་པོ་རྟོག་པའི་ཡོ་ལང་སྣང་བ་ཀུན། །སེམས་ཙམ་ཉིད་ལས་གཞན་དུ་མ་གྲུབ་པ། །དཔེར་ན་རྨི་ལམ་ཡུལ་བཞིན་ཤེས་པར་བྱ། །ཐོག་
༣ མེད་སེམས་ལས་སྲ་གཤེར་དྲོད་ལ་སོགས། །ཐོགས་བཅས་དངོས་པོ་གྲུབ་པ་ཅི་སྙམ་ན། །བ་ལང་རྫི་ཡིས་སྤྱི་བོར་རྭ་བསྒོམ་པས། །མངོན་སུམ་སྐྱེས་དང་བསྔགས་པས་ཀླུ་སྒྲུབ་པས།
༜ མ་མེད་པར་གྱུར་པའི་གཏམ་རྒྱུད་དང༌། །བསྐྱེད་རིམ་བརྟན་པས་ཡི་དམ་ལྷར་མཐོང་སོགས། །ཚེ་གཅིག་ཉིད་ལའང་དེ་བཞིན་འགྲུབ་འགྱུར་ན། །ཐོགས་མེད་དུས་ནས་བག་ཆགས་ངན་གོམས་
༈ པས༑ །དེ་ལྟར་འགྲུབ་པར་མི་འགྱུར་ཅི་ཞིག་ཡོད། །ཆུ་ཕོར་གང་ལ་ལྷ་ཡིས་བདུད་རྩི་དང་། །ཡི་དྭགས་རྣམས་ཀྱིས་རྣག་ཁྲག་མཐོང་བ་དང༌། །རི་ལ་གཞི་བདག་རྣམས་ཀྱིས་ཁང་བཟང་
དང་༑ །མི་ཡིས་ས་རྡོ་ཕལ་པ་མཐོང་བ་སོགས། །སེམས་སྣང་ཙམ་ལས་བདེན་པར་མེད་པའི་རྟགས། །དེ་ལྟར་ཡུལ་སྣང་སེམས་སུ་ངེས་བྱས་ནས། །སེམས་ཀྱང་སྟོང་པ་ཉིད་དུ་ཤེས་བྱ་
༈ སྟེ༑ །སེམས་ལ་དངོས་པོར་གྲུབ་པ་རྡུལ་ཙམ་མེད། །ཅི་ཕྱིར་ཞེ་ན་ཡུལ་གྱི་རྐྱེན་སྣང་ཚེ། །རིག་ཙམ་ཏུར་ཙམ་སྐད་ཅིག་སྐྱེ་ཞིང་འགགས། །དེ་ཡང་རྣམ་ཤེས་ཚོགས་བརྒྱད་དབྱེ་བ་ཅན། 731

རེའི་གཞི་རྩ་བཅད་ན་རྩ་བར་གཏོར། །ཀུན་གཞི་ཞེས་པ་མིང་ཙམ་ལས་གཞན་མེད། །དཔེར་ན་སྨིག་སྒྱུ་ལ་ནི་ཆུ་མེད་ཀྱང༌། །རི་དྭགས་སྐོམ་པས་ཆུར་འཁྲུལ་རྗེས་སྙེགས་བཞིན། །ཤིན་ཏུ་
བརྫུན་པའི་སེམས་འདིར་བདག་བཟུང་ནས། །ལས་ངན་གསོག་པ་ཆེས་ཆེར་འཁྲུལ་པ་ཡིན། །དེས་ན་རྒྱལ་བས་མདོ་སྡེའི་སྡེ་སྣོད་དུ། །སེམས་ལ་སེམས་མ་མཆིས་ཞེས་གསལ་བར་
གསུངས༑ །སེམས་མེད་གྱུར་ན་དེ་ཡི་རང་བཞིན་ནི། །འོད་གསལ་ཡིན་ཞེས་གསུངས་པ་ཅི་ཞེ་ན། །སེམས་ཞེས་བྱ་བ་རྣམ་ཤེས་ཚོགས་བརྒྱད་དེ། །དེ་དག་འཁྲུལ་པའི་རང་བཞིན་རྣམ་རྟོག་
ཡིན༑ །སེམས་ཀྱི་རང་བཞིན་འོད་གསལ་ཞེས་བྱ་བ། །རྟོག་མེད་མ་འཁྲུལ་རང་རིག་ཡེ་ཤེས་ཡིན། །དེ་ནི་གསར་དུ་བསྒོམ་པས་ཐོབ་པ་འམ། །རྒྱལ་བའི་ཐུགས་རྗེས་སྩལ་བ་མ་ཡིན་ཏེ། །
ཐོགས་མེད་རྒྱུ་རྒྱུད་རང་བཞིན་གནས་རིགས་དེ། །རང་གི་ཚོགས་བསགས་སྒྲིབ་སྦྱོང་བསྒོམ་སྟོབས་དང་། །རྟོགས་ལྡན་བླ་མའི་བྱིན་རླབས་ངོ་སྤྲོད་ཀྱིས། །རང་ལ་ཡོད་པ་རང་གིས་མཐོང་བ་
ཡིན༑ །དེ་ཕྱིར་གཞན་གྱིས་བརྗོད་མིན་ལྷན་ཅིག་སྐྱེས། །གང་དུ་ཡང་ནི་རྙེད་པ་མ་ཡིན་ཏེ། །དཔལ་ལྡན་བླ་མས་དུས་ཐབས་བསྟེན་པ་དང་། །བདག་གི་བསོད་ནམས་ལས་ཤེས་བྱ་ཞེས་

༅། །གསུངས། །དེ་ལྟར་གཟུང་བའི་ཡུལ་དང་འཛིན་པའི་སེམས། །གཉིས་དང་བྲལ་བའི་རང་བཞིན་ལྷན་ཅིག་སྐྱེས། །མཁའ་ལྟར་དག་ཅིང་རྒྱ་ཆད་ཕྱོགས་ལྷ
མེད༑ །སྤྲོས་བྲལ་ཞི་ལྷག་ཟུང་དུ་འཇུག་པའི་ངང༌། །སྐད་ཅིག་ཙམ་རེར་མཉམ་པར་བཞག་ནུས་ན། །བསྐལ་པར་བསགས་པའི་སྡིག་པ་འཇོམས་ཞེས་གསུངས། །དེ་ལྟའི་སྤྲོས་བྲལ་ཕྱག་རྒྱ་
ཆེན་པོ་དེ། །མདོ་སྔགས་གཉིས་ཀའི་ལྟ་བའི་སྙིང་པོ་འོ། །སློབ་དཔོན་ཀླུ་སོགས་དབུ་མ་ལས་ལྷག་པའི། །ལྟ་བ་མེད་ཅེས་གསུངས་དང་ཚུལ་སྒྲོན་ལས། །དོན་གཅིག་ཅེས་བཤད་ལྟ་བ་གཅིག་
པའི་དོན། །དེས་ན་བླ་མེད་དབང་བཞི་བརྒྱ་ཕྲག་ཏུ། །རང་གི་ནོད་ཅིང་གཞན་ལ་བསྐུར་བཞིན་དུ། །བཞི་པའི་དབང་དོན་ཕྱག་རྒྱ་ཆེན་པོ་ནི། །རང་གིས་ཉམས་སུ་ལེན་པ་ལྟ་ཅི་སྨོས། །མིང་
ཙམ་ཐོས་ནའང་རྣ་བ་འགེབས་པ་ནི། །འདོད་ཁམས་བདག་པོའི་ལས་ལས་གཞན་ཅི་ཞིག །དེ་ལྟར་ཟུང་འཇུག་རྣལ་འབྱོར་བསྒོམ་པའི་ཚེ། །བདེ་གསལ་མི་རྟོག་རྣམས་ལ་ཞེན་གྱུར་ན། །འདོད་
༈ གཟུགས་གཟུགས་མེད་རྣམས་སུ་གོལ་འགྱུར་བས། །མ་ཞེན་མི་འགེགས་ཤུགས་འབྱུང་བསྐྱང་བར་བྱ། །གཞན་ཡང་གོ་བ་ཙམ་གྱིས་ཆོག་རློམས་དང་། །སྣང་བ་བཤིག་ནས་སྟོང་པར་དམིགས་

པ་དང༌། །ཅུང་ཟད་ཙམ་ཞིག་རྣམ་རྟོག་འགགས་པ་ལའང༌། །གཡང་ས་ལྟ་བུར་འཇིགས་པར་ལྟ་བ་དང་། །རྣམ་རྟོག་གང་ཤར་སྐྱོན་དུ་འཛིན་པ་སོགས། །བློས་བྱས་རྟོག་གེའི་གྲུབ་མཐའ་ཀུན་
སྤངས་ནས། །གང་ཤར་བཟོ་མེད་རང་བབས་སྐྱོང་བ་དང༌། །མ་ཡེངས་མི་བསྒོམ་ལྷུག་པར་འཇོག་པ་སོགས། །གྲུབ་པའི་གདམས་ངག་ཉམས་མྱོང་བརྒྱན་པ་ཡི། །ལུགས་བཞིན་བརྩོན་
འགྲུས་བརྩམས་ནས་སྒོམ་པའི་ཚེ། །ཡེ་ཤེས་སྙིང་ནས་ཤར་ཞིང་སྒྲོ་འདོགས་ཆོད། །མི་འདོད་བཞིན་དུ་ལམ་རྟགས་ཡོན་ཏན་འཕེལ། །དངུལ་ཆུ་ས་ལ་བོ་བ་ཇི་བཞིན་དུ། །ཆོས་བརྒྱད་རྡུལ་
དང་མ་འདྲེས་འཁོར་བ་ཡི། །བདེ་འབྱོར་ཀུན་ལ་དུག་བཞིན་ཞེན་པ་ལོག །སྟོང་དང་རྟེན་འབྱུང་ཟུང་འཇུག་གནད་གོ་བས། །ཐབས་ཤེས་ཟུང་འབྲེལ་དོན་གཉིས་ལྷུན་གྲུབ་ཏུ། །བྱུང་ན་དགེ་
སྦྱོར་གནད་དུ་སོང་ཞེས་བྱ། །དེ་ལྟར་སྔོན་འགྲོ་རྣམས་ནི་བསོད་ནམས་ཚོགས། །དངོས་གཞི་ཡེ་ཤེས་ཚོགས་ཏེ་ཚོགས་གཉིས་ཀྱིས། །འབྲས་བུ་སྐུ་གཉིས་སམ་ནི་སྐ་གསུམ་འཐོབ། །དེ་ཡང་
གཞི་དང་ལམ་གྱི་འོད་གསལ་གཉིས། །མ་བུ་འཕྲད་ཅིང་སྟོང་ཉིད་དོན་སྤྱིར་རྟོགས། །དེ་ནི་དཔེ་ཡི་འོད་གསལ་ཞེས་སུ་བྱ། །དེ་ཉིད་རིམ་སྒོམ་སྟོང་ཉིད་མངོན་སུམ་རྟོགས། །དོན་གྱི་འོད་

༄ ༅། །གསལ་ཞེས་བྱ་དེ་དག་གིས། །ཉོན་ཤེས་སྒྲིབ་པ་རིམ་གྱིས་སྤངས་པ་ན། །ལམ་ལྔ་ས་བཅུའི་ཡོན་ཏན་ཡོངས་རྫོགས་ནས། །རྫོགས་སངས་རྒྱས་སུ་འགྱུར་ཞིང་དེ་
༣༡༣ ཡི་ཚེ། །སྤྲོས་བྲལ་རྣམ་མཁྱེན་ཆོས་ཀྱི་སྐུ་ཡིན་ཅིང་། །མཚན་དཔེའི་སྣང་བརྙན་ལོངས་སྤྱོད་རྫོགས་པའི་སྐུ། །གང་འདུལ་དེར་སྟོན་སྤྲལ་སྐུ་རབ་འབྱམས་ཏེ། །ཐམས་ཅད་རྫོགས་པ་བདེ་བ་
ཆེན་པོའི་སྐུ། །སྐ་བཞིའི་གོ་འཕང་མངོན་དུ་ཐོབ་པ་ཡིན། །འདི་ནི་མདོ་སྔགས་ཐམས་ཅད་ཀྱི་སྐྱེལ་སོ་ཡིན་པས་ནན་ཏན་དུ་སྒོམ་པ་གལ་ཆེ་སྟེ། སེམས་ཉིད་ཀྱི་ནམ་མཁའ་ཡངས་པ་ལ། །རྣམ་རྟོག་གི་སྤྲིན་ཚོགས་མ་དེངས་ན། །
མཁྱེན་གཉིས་ཀྱི་གཟའ་སྐར་མི་བཀྲ་བས། །སེམས་མི་རྟོག་འདི་ལ་ནན་ཏན་མཛོད། །ཅེས་གསུངས་སོ། །ལྔ་པ་བསྔོ་བ་ལ། རྗེས་ཐོབ་ཀྱི་ཁྱེར་སོ་དང་། བསྔོ་བ་དངོས་གཉིས་ལས། དང་པོ་ནི། གཟུགས་སྣང་བླ་མ་སྤྲུལ་སྐུའི་རྣམ་
པར་རོལ། །སྒྲ་གྲགས་ལོངས་སྐུ་གཞོལ་མེད་ཆོས་ཀྱི་དབྱངས། །རྟོག་ཚོགས་ཆོས་སྐུ་ལྷན་སྐྱེས་ཕྱག་རྒྱ་ཆེ། །གནས་སྐབས་རྣམ་བཞི་སྐུ་བཞི་ལྷུན་གྲུབ་ངང༌། །གཉིས་པ་བསྔོ་བ་ནི།ྋ དགེ་
༈ འདིས་འགྲོ་ཀུན་བླ་མའི་ལམ་མཆོག་ཏུ། །བརྟེན་ཚུལ་རྣམ་དགུས་འཇུག་པ་མཐར་ཕྱིན་ཏེ། །གསང་གསུམ་དམ་ཚིག་མི་ཕྱེད་བདེ་བ་ཆེ། །བླ་མེད་སྐུ་བཞིའི་དཔལ་ལ་རོལ་གྱུར་ཅིག །སྐྱེ་བ་735

ཀུན་ཏུ་རྡོ་རྗེའི་རིགས་སུ་ངེས། །གཙུག་ཏུ་བླ་མའི་ཅོད་པཎ་མི་འབྲལ་ཞིང་། །སྒོ་གསུམ་ལྷ་སྔགས་དེ་བཞིན་ཉིད་ཀྱི་ངང༌། །འཇིགས་མེད་ངག་གིས་གསང་སྔགས་སྒྲོག་པར་ཤོག །སྐྱེ་བ་ཀུན་
ཏུ་རིགས་བདག་མི་འཆོལ་ཞིང་། །འཁོར་ལོ་སྡོམ་པའི་དཀྱིལ་འཁོར་འཛིན་བཞིན་དུ། །ཤེས་རབ་ཕག་མོའི་པདྨར་རྟག་རོལ་ཞིང༌། །མཁའ་འགྲོ་ཀུན་གྱི་དྲ་བ་སྡོམ་གྱུར་ཅིག །སྣང་སྟོང་ཟུང་
འཇུག་བདེན་གཉིས་གཞི་ཡི་དོན། །བདེ་སྟོང་ཟུང་འཇུག་རིམ་གཉིས་ལམ་གྱི་གནད། །རིག་སྟོང་ཟུང་འཇུག་དོན་གཉིས་འབྲས་བུའི་མཆོག །ཟུང་འཇུག་ཕྱག་རྒྱ་ཆེན་པོའི་དོན་རྟོགས་ཤོག
མཐའ་བྲལ་གཞི་ཡི་ཕྱག་ཆེན་རང་ངོ་ཤེས། །འཛིན་བྲལ་ལམ་གྱི་ཕྱག་ཆེན་རང་ས་ཟིན། །སྒྲིབ་བྲལ་འབྲས་བུའི་ཕྱག་ཆེན་མངོན་དུ་གྱུར། །སྤྲོས་བྲལ་ཕྱག་རྒྱ་ཆེན་པོའི་མཆོག་གྲུབ་ཤོག །དོན་
དམ་ཤེས་རབ་ཕྱག་རྒྱས་སྲིད་ལས་གྲོལ། །ཀུན་རྫོབ་ཐབས་ཀྱི་ཕྱག་རྒྱས་ཞི་ལས་འདས། །མི་གནས་སྐུ་གསུམ་ཕྱག་རྒྱ་མངོན་གྱུར་ནས། །འགྲོ་ཀུན་ཕྱག་རྒྱ་ཆེན་པོར་འགོད་པར་ཤོག །ཅེས་
ཐུན་མོང་མ་ཡིན་པའི་བསྔོ་བ་བྱ་ཞིང༌། འཁོར་གསུམ་རྣམ་པར་མི་རྟོག་པའི་བསྔོ་བ་དང་རྒྱས་གདབ་བོ། །དེ་ལྟར་བསྔོ་བ་འདི་ནི་རྫོགས་པའི་སངས་རྒྱས་ཀྱི་ཁྱད་ཆོས་ཡིན་པས་དགེ་རྩ་བྱང་ཆུབ་ཏུ་བསྔོ་བ་གལ་ཆེ་སྟེ། ཚོགས་གཉིས་ཡིད་བཞིན་ནོར་བུ་

ཀཱ ༄༅། །ལ། །སྨོན་ལམ་གྱིས་བྱི་དོར་མ་བྱས་ན། །དགོས་འདོད་ཀྱི་འབྲས་བུ་མི་འབྱུང་བས། །རྗེས་བསྔོ་བ་ཡིད་ལ་ནན་ཏན་མཛོད། །ཅེས་གསུངས་སོ། །ཐུབ་བསྟན་ལུང་རྟོགས་དགའ་ཚལ་དུ། །བླ་མའི་ཨུ་དུམྦ་
༣ར་ནི། །བཞད་པ་དད་མོས་མིག་གིས་མཐོང༌། །ཚེ་གཅིག་སངས་རྒྱས་ལྟས་སུ་ངེས། །སྲིད་པའི་ཐང་ལ་ངལ་བའི་འགྲོ། །མྱུར་བདེའི་ལམ་འདི་བསྟན་ཟིན་གྱིས། །སྲིད་པའི་དཔལ་ལ་མ་ཆགས་པར། །ཐར་མཆོག་གྲོང་དུ་མྱུར་འདོངས་
ཤོག །ཅེས་གཟིམས་དཔོན་འཇམ་དབྱངས་བློ་གྲོས་སོགས་སྔ་ཕྱིར་མོས་ལྡན་དུ་མས་རང་རང་གི་རྩ་བའི་བླ་མའི་རྣལ་འབྱོར་ཉམས་སུ་ལེན་ཚུལ་དགོས་ཞེས་ཡང་ནས་ཡང་དུ་བསྐུལ་བར། འདྲེན་བྱེད་ལྗོང་བས་མོས་ལྡན་རེ་རེ་ལ་སོ་སོར་བྲི་བར་མ་ནུས་
ཤིང་དེ་ལྟར་བྲི་བ་དགོས་པའང་ཆུང་བར་མཐོང་ནས། བླ་མ་གང་ལ་དམིགས་ཀྱང་རུང་བའི་སྤྱི་ཁྱབ་ལ་འགྲོ་མགོན་ཕག་གྲུ་པའི་བཞེད་པ་ཕྱག་ཆེན་ལྔ་ལྡན་དང་མཐུན་པ་དོན་ཟབ་ཚིག་རྒྱས་འདི་ནི། ཀུ་སཱ་ལི་རྒན་པོ་འཇམ་དཔལ་ནོར་བུ་པདྨ་དབང་མཆོག་
རྒྱལ་པོས་རབ་བྱུང་བཅུ་དྲུག་པའི་ནང་ཚན་ས་ཁམས་ཁྱུ་མཆོག་ཅན་གྱི་ལོའི་ས་ག་ཟླ་བའི་ཉི་ཤུ་གཅིག་ནས་བཟུང་ཉིན་གསུམ་གྱི་རིང་ངག་ནས་སྤོད་རིམ་བཞིན་སྐལ་བཟང་མཁས་མཆོག་གིས་ཡི་གེར་བཀོད་པ་དགེ་ལེགས་འཕེལ།། །།
738 (B)

738(B)
BlankPageAsPerOriginalDocument

༄༅། །དཔལ་འབྲུག་པའི་གདམས་ངག་བཀའ་རྒྱ་ཅན་ལྔའི་བསྡུས་དོན་ཞལ་གདམས་ཕྱོགས་བསྡུས་སྙིང་གི་ཐིག་ལེ་བཞུགས་སོ།།
J

༄༅། །གང་ཞིག་སྡུག་བསྔལ་གསུམ་གྱི་ཚ་གདུང་གིས། །མནར་བའི་འགྲོ་བས་ཡིད་ལ་དྲན་ཙམ་གྱིས། །ཕན་བདེའི་བསིལ་སྦྱིན་
ཐུགས་རྗེའི་འོད་དཀར་ཅན། །དཔལ་ལྡན་འབྲུག་པའི་ཞབས་ལ་ཕྱག་འཚལ་ལོ། །གང་ཞིག་ཐུགས་བསྐྱེད་གདམས་ངག་རྒྱ་མཚོ་ལས། །བཀའ་རྒྱས་
ལྡན་པའི་ཡིད་བཞིན་ནོར་མཆོག་ལྔའི། །ཞལ་གདམས་བསྡུས་དོན་ནྱ་གྲོ་དྷ་ཡི་འབྲས། །དད་པའི་ས་བོན་གསོས་སུ་བསྡུས་ཙམ་བཀོད། །དེ་ལ་འདིར་740
དཔལ་འབྲུག་པའི་ཟབ་ཁྲིད་རྒྱ་མཚོ་ལྟ་བུ་ལས། ཐུགས་རྩིས་ཤིན་ཏུ་ཆེ་བ་གདམས་ངག་བཀའ་རྒྱ་ཅན་ལྔ་ཞེས། ལྟ་བ་ཕྱག་རྒྱ་ཆེན་པོ། སྒོམ་པ་ནཱ་རོ་ཆོས་དྲུག །སྤྱོད་པ་རོ་སྙོམས་སྐོར་

༄༅། །དྲུག །འབྲས་བུ་རྟེན་འབྲེལ་རབ་བདུན། ཀུན་གཅེས་བླ་མའི་རྣལ་འབྱོར་དང་ལྔ་བཞུགས་པ་ལས་ཞིབ་པར་ཤེས་འདོད་རྣམས་ཀྱིས་ཟབ་ཁྲིད་ཀྱི་གཞུང་རྣམས་ལ་
ཐོས་བསམ་སྒོམ་པ་བྱ་བ་གལ་ཆེ་ལ། འདིར་དད་པའི་ས་བོན་འབྲལ་སྤང་བྱ་བའི་ཆེད་དུ་ཅུང་ཟད་རེ་བཀོད་པའི་དང་པོ་གྲོལ་ལམ་ཕྱག་རྒྱ་ཆེན་པོ་ནི། ཨོཾ་སྭ་སྟི། ཛམ་ཀླུང་གསེར་གྱི་རི་
བོ་འདྲ་བའི་སྐུ། །ཉི་མ་བརྒྱ་ལྟར་མཚན་དཔེའི་དཔལ་འབར་བའི། །འཇིག་རྟེན་མཆོད་འོས་ཀུན་གྱི་དྲེགས་འཇོམས་པ། བཅོམ་ལྡན་ལྷ་ཡི་ལྷ་ལ་ཕྱག་
འཚལ་ལོ། ྋ །འགྲོ་བའི་ཉོན་མོངས་ནད་རྣམས་མ་ལུས་པ། །ཀུན་ནས་སེལ་བྱེད་དམ་ཆོས་བདུད་རྩིའི་གཏེར། །བཤད་སྒྲུབ་ནོར་བུའི་འོལ་གོར་རབ་

བཟུང་ནས། རིས་མེད་སྦྱིན་མཛད་རྣམས་ལ་ཕྱག་འཚལ་ལོ། །གནོད་བྱེད་རྣམས་ལ་བརྩེ་བ་ལྷག་པར་རྒྱས། །ཁྲོ་བས་རྩུབ་ལ་རས་བལ་འདབ་བཞིན་འཇོམ། །སྡང་བས་གདུང་ལ་ག་པུར་ལྟར་
བསིལ་བའི། །ཡོངས་འཛིན་ངག་གི་དབང་པོས་རྟག་ཏུ་སྐྱོངས། །རྒྱལ་བའི་སྙིང་རྗེ་ངང་པའི་རྒྱལ་པོ་ནི། །ཡང་ཡང་འགྲོ་བའི་ཡིད་མཚོར་འཇུག་པ་དེ། །ཐོས་པས་ངལ་བསོའི་དཔྱིད་དུ་རབ་
འགྱུར་བའི། །ལེགས་པར་བཤད་པའི་གླུ་དབྱངས་འདི་ལེན་ནོ། །བསོད་ནམས་ཡངས་པའི་ཚོང་ཟོང་གིས་ཐོབ་པ། །བདུད་རྩི་ཁང་པར་འོས་པའི་རིན་ཆེན་སྣོད། །ཡོན་ཏན་བསྒྲངས་ཡས་
ཚོགས་ཀྱི་རྟེན་གཅིག་པུ། །མི་གཙང་སྐྱོན་རྣམས་བླུག་ནས་དོར་མ་བྱེད། །མཚན་མོ་གློག་འགྱུ་ཡུད་ཙམ་སྣང་བྱེད་བཞིན། །སྡུག་བསྔལ་དྲག་པོས་གཟིར་བའི་སྐྱེ་མང་ལས། །ཐེངས་གཅིག་
དལ་འབྱོར་ཚང་བའི་ལུས་ཐོབ་པ། །དོན་མེད་ཆུད་ཟོས་བཏང་ན་ག་ལ་རུང་། །འཁོར་བའི་ཆུ་བོ་སྒྲོལ་བའི་གྲུ་བོ་ཆེ། །མི་དགེའི་སྟ་རེས་གཤགས་ན་སླན་ཆད་ནི། །ངལ་བ་ཇི་ཙམ་བྱས་ཀྱང་
རྙེད་མི་འགྱུར། །ད་རེས་ཕན་པ་འཚོལ་བའི་སྐབས་ཡིན་ནོ། །སྐད་ཅིག་ཕྱི་མ་ཉིད་དུ་མི་ཤི་བའི། །གདེངས་ཐོབ་མེད་པར་རྟག་ཏུ་སྡོད་གྲབས་ཀྱིས། མལ་གྱི་ཐ་མལ་མི་ཟད་འགྱོད་པས་༈

ཎྞ ༄༅། ། གདུང༌། །འདུས་བྱས་མི་རྟག་སོམས་ལ་ལྷ་ཆོས་ཀྱིས། །ཁ་དྲག་དཔུང་དང་གཉེན་མང་བློ་གྲོས་ཆེ། །འོད་ཡང་ཚ་བོར་འགྲན་བཟོད་ནོར་ལྡན་ཡང༌། །འཆི་དུས་
སེར་ཕན་པ་ཆོས་ལས་གཞན་མེད་པས། །འཇིག་རྟེན་བྱ་བ་མཆིལ་མའི་ཐལ་བཞིན་སྤོངས། །ལེགས་བྱས་སྨིན་པའི་འབྱོར་བས་ཕྱུག་གྱུར་ཀྱང་། །ད་ལྟ་དབང་ཡོད་དུས་སུ་མ་སྤྱད་ན། །
སྣས་ངན་འགྲོའི་དོང་དུ་རྟག་ཏུ་ལྟུང༌། །བསགས་ཚད་སྦྱིན་པར་བཏང་ན་མི་འཐད་དམ། །ལོངས་སྤྱོད་ཕལ་ཆེར་ལུས་སེམས་ཟུག་རྔུའི་རྒྱུ། །འབད་པས་སྒྲུབ་ཀྱང་དགོས་པ་ཇེ་མང་
འགྲོ༑ །བསགས་ན་ཟིན་མེད་བརླག་པ་མི་བཟོད་པའི། །སྡུག་བསྔལ་ཕུང་པོའི་གཞི་དེ་སྐྱུར་ལ་ཐོངས། སླུ་བྲིད་ཐབས་ཀྱིས་སྡིག་ལ་སྦྱོར་མཁས་པའི། །གཉེན་དང་མཛའ་འཁོར་སྐྱིད་དུས་སྙིང་
ཉེ་ཡང༌། །རྒུད་ནས་དགྲ་བོའི་ཐོག་མར་སྡང་ངེས་པས། ྋ།ཉེ་དུའི་འབྲེལ་བ་རྦད་ཀྱིས་ཆོད་ལ་ཞོག །གཞོན་ནུ་ལང་ཚོ་དར་ལ་བབ་པའི་སྐབས། །ཚེ་འདིའི་སྒྲ་ཐབས་ཁོ་ནའི་དབང་སོང་
༈ན༑ །རྒས་ནས་དཀའ་ཐུབ་སྤྱད་པ་ཅི་ལྟར་ནུས། །ད་ལྟ་སྒོམ་སེམས་སྐྱོད་བའི་དུས་ཚོད་ཡིན། །སྲིད་དང་ཞི་བའི་དགེ་ལེགས་ཇི་སྙེད་པ། །མཚན་ལྡན་བླ་མའི་དྲིན་ལས་གཞན་མིན་ན། །མི་

མཉེས་མི་བྱེད་མཉེས་པར་བྱ་བ་ལ། །དུས་རྣམས་ཀུན་ཏུ་འབད་པ་ཆེན་པོས་སྒྲུབས། །ཡོན་ཏན་ཀུན་གྱི་གཞི་མ་ཚུལ་ཁྲིམས་ཡིན། །འཆལ་ན་སྐྱེ་བ་འབུམ་མང་ལོག་པར་ལྟུང་། །དེས་ན་ཚུལ་
གནས་ཐོས་བསམ་བསྒོམ་པ་ཡི། །ཐུབ་པའི་བསྟན་ལ་སྙིང་པོ་བླང་བར་བྱོས། །རྟག་ཏུ་རང་དོན་བྱས་པས་འཁོར་བ་པ། །ལས་ཀྱི་ཉེས་པས་ཡང་ཡང་འཁོར་བར་འཁྱམས། །མགོན་རྣམས་
གཞན་བདེ་མཛད་པས་ཞི་བ་བརྙེས། །དེ་བས་བདག་གཞན་དོན་གཉིས་སྒྲུབ་ལ་འབོད། །སྡུག་བསྔལ་ལས་ངན་འཛད་པས་ཤིན་ཏུ་དགའ། །ཀུན་གྱི་གནོད་པ་བདག་གིས་འཁུར་བར་བྱ། །སྐྱིད་
ས
ན་དཀོན་མཆོག་མཐུ་ཡིན་བདེ་བ་དེ། །འགྲོ་བ་ཀུན་ལ་ཉེ་རིང་མེད་པར་དགོས། །སེར་སྣའི་ཞགས་པ་སྦྱིན་པའི་རལ་གྲིས་ཆོད། །འདོད་སྲེད་ཆུ་བོ་ཚུལ་ཁྲིམས་གྲུ་ཡིས་སྒྲོལ། །ཁོང་ཁྲོའི་མེ་
* ཕུང་བཟོད་པའི་ཆུ་ཡིས་སོད། །ལེ་ལོའི་འདམ་རྫབ་བརྩོན་འགྲུས་ཤུགས་ཀྱིས་སྒྲོལ། །རྣམ་རྟོག་དྲི་མ་བསམ་གཏན་ཆུ་ཡིས་ཁྲུས། །གཏི་མུག་མུན་པར་ཤེས་རབ་སྒྲོན་མེ་སྦོར། །ཚུལ་འདིས་
སྲིད་རྒྱུན་བཅད་ནས་ཞི་བར་འགྲོ། །དེ་ནི་རྒྱལ་རྣམས་གཤེགས་པའི་ཐེམ་སྐས་ཡིན། །ཐར་པའི་གྲོང་ཁྱེར་མཆོག་ལ་མྱུར་འཇུག་ན། །སྨིན་བྱེད་དབང་ཐོབ་རིམ་གཉིས་ཟུང་འཇུག་གིས། །རྩ་

༄༅། །རླུང་ཐིག་ལེ་སྦྱངས་པས་སྐུ་དང་གསུང༌། །ཐུགས་ཀྱི་རྡོ་རྗེ་འགྲུབ་པར་བྱེད་པ་ཡིན། །མདོར་ན་མདོ་རྒྱུད་ཀུན་གྱི་སྙིང་པོའི་དོན། །ཕྱག་རྒྱ་ཆེན་པོ་ཟེར་བའི་སྒྲ་བོ
ཆེ༑ །མངོན་སུམ་གཏན་ལ་འབེབ་པའི་གདམས་ངག་ནི། ་།རྒྱལ་དབང་བཀའ་བརྒྱུད་ཡབ་སྲས་འདི་སྐད་གསུངས། །དོན་མེད་རྩོམ་དང་མུ་ཅོར་སྨྲ་བ་སོགས། །ཕྱག་དར་ཁྲོད་ཀྱི་རྩྭ་བཞིན་དོར་
བྱས་ཏེ། །སེམས་ཀྱི་གླང་པོ་དྲན་པའི་ལྕགས་ཀྱུས་བཟུང༌། །མི་སྡོད་འབྲོས་པར་རྩོམ་ན་ཅི་བདེར་གློད། །དཔེར་ན་མ་དཀྲུགས་ཆུ་བོ་དྭངས་པ་བཞིན། །དམིགས་གཏད་བཟོ་བཅོས་མེད་པའི་
17SHI.P
དྲན་པས་རིག །རབ་ཞིའི་བདེ་བ་རོ་མྱོང་མེད་པར་བསྐྱང་། །གློ་བུར་རྣམ་རྟོག་རྒྱ་ཡན་བཞག་པས་གྲོལ། །རྨུགས་བྱིང་འདམ་ལ་དྲན་པའི་སྟོབས་ཀྱིས་བརྒལ། །རྒོད་དེ་བཅིངས་པ་མེད་པར་
ཉིད་ཀྱིས་ཞི། །དེ་ལྟར་གནས་འགྱུའི་བར་ལག་འགྱེལ་བ་ལ། །རྩེ་གཅིག་རྣལ་འབྱོར་ཡིན་ཞེས་བླ་མས་གསུངས། །ཐག་པ་ནག་པོ་དུག་སྦྲུལ་ཇི་ལྟ་བ། །དེ་ལྟར་འཁོར་བ་རྟོག་པས་བརྟགས
{ པའི་ཆོས། །གང་ལ་ཨ་འཐས་དབང་གིས་བདེན་པར་སྣང༌། །དེ་ཉིད་སྤངས་པས་གྲོལ་བ་མ་ཡིན་ཀྱང༌། །རང་གི་མཚན་ཉིད་མཐོང་བས་རྫུན་ཕུག་ཞིག །གང་ཤར་སྟེང་དུ་ལྟ་བ་མན་ངག་ ྚ

ཡིན༑ །འདི་ཡི་ཡོད་མིན་མེད་མིན་གཉིས་ཀ་མིན། །གཉིས་མིན་མ་ཡིན་སྤྲོས་དང་བྲལ་བར་ཤེས། །དེ་ཚེ་འཛིན་པ་དག་པར་འགྱུར་བ་ཡིན། །དེ་དུས་ཆོས་ཀུན་སྒྱུ་མར་མངོན་སུམ་
མཐོང་༑ དེ་ལ་འཁྲུལ་གྲོལ་བར་ལག་འགྱེལ་བར་སྨྲ། །དེ་ཉིད་སྤྲོས་བྲལ་རྣལ་འབྱོར་ཡིན་ཞེས་བཤད། །སེམས་ལ་གློ་བུར་མ་རིག་ལས་ཉོན་མོངས། །སྡུག་བསྔལ་སྣ་ཚོགས་མེད་བཞིན་སྣང་
མེད་ཀྱང༌། །སྣང་དུས་ཉིད་ནས་སྟོང་སྟེ་མ་གྲུབ་ཅས། །ཇི་ལྟར་རྨི་ལམ་སྣ་ཚོགས་མྱོང་ན་ཡང་། །མ་གྲུབ་སད་པའི་རྟོག་པ་ཇི་བཞིན་ནོ། །འཛམ་བུའི་གླིང་གི་ཆུ་བོ་ཇི་སྙེད་པ། །རྒྱ་མཚོར་
ཞུགས་ཚེ་དབྱེར་མེད་རོ་གཅིག་འགྱུར། །རྟེན་ཅིང་འབྲེལ་བར་འབྱུང་བའི་ཆོས་ཐམས་ཅད། །ཆོས་སྐུའི་རོལ་པར་གཅིག་ཏུ་སོང་བ་ལ། །འཁོར་དང་མྱ་ངན་འདས་པ་ཐ་སྙད་ཙམ། །བླང་དང་
དོར་བའི་དགག་སྒྲུབ་ག་ལ་ཡོད། །དེ་ལྟར་སྣང་སེམས་བར་ལག་འགྱེལ་བ་ལ། །རོ་གཅིག་རྣལ་འབྱོར་ཞེས་པ་རྗེ་བཙུན་གསུངས། །ཐམས་ཅད་ཁྱབ་གདལ་ཡུག་གཅིག་གྱུར་པ་
ཡིས༑ །བསྒོམ་བྱ་སྒོམ་བྱེད་བློ་ཟད་ཆོས་ཟད་ཐལ། །སྒྱུ་མ་མཁས་པས་སྒྱ་མའི་དངོས་མེད་པར། །སྣ་ཚོགས་སྒྱུ་མ་སྤྲུལ་པ་ཇི་བཞིན་དུ། །སྒྲིབ་པ་ཀུན་དང་བྲལ་བར་གྱུར་པ་ལ། །བདེན་

༄༅། །གཉིས་དབྱེར་མེད་རྣམ་འཕྲུལ་མཐའ་ཡས་པ། །སྨོན་ལམ་སྙིང་རྗེའི་དབང་གིས་ཆོས་དབྱིངས་དང༌། །གཉིས་མེད་གཅིག་ཏུ་འཆར་བར་འགྱུར་བ་ཡིན། །དེ་ཡིས་
༨ འགྲོ་བའི་ཕན་པ་ཐམས་ཅད་མཛད། །མཉམ་རྗེས་བར་ལག་འགྱེལ་བ་འདི་ཡིན་ལ། །བསྒོམ་དུ་མེད་པའི་རྣལ་འབྱོར་འདི་ཀ་རང༌། །དེ་ལྟར་ཟབ་མོ་དབྱེ་བའི་དགེ་བ་འདིས། །དེ་ཉིད་འགྲོ་བ་
རྣམས་ཀྱིས་ལེགས་རྟོགས་ཤིང༌། །རྟག་ཏུ་འགྲོ་བའི་དོན་ལ་མི་སྐྱོ་བས། །བྱང་ཆུབ་སྙིང་པོར་མྱུར་དུ་མཆིས་གྱུར་ཅིག །ཐུབ་པའི་བསྟན་པ་མངོན་པར་དགའ་བའི་ཚལ། །གང་དུ་བཤད་དང་
J
སྒྲབ་པའི་ཟློས་གར་གྱིས། །རྣལ་འབྱོར་བདེ་བའི་དཔལ་ལ་ཆས་གྱུར་པའི། །སློབ་བུའི་ཚོགས་ལ་བརྩེ་བས་འདི་བསྒྲགས་སོ། །ཞེས་པ་ཤར་ཀོང་པོའི་ཡུལ་ལྗོངས་ཀྱི་ས་ཡི་ཆ། སྒྲུབ་པའི་སྡེ་ཐུབ་བསྟན་མངོན་
པར་དགའ་བའི་ཚལ་དུ། བསམ་གཏན་ཁོ་ན་ལྷུར་ལེན་པ་བླ་མ་དགེ་སློང་དཔལ་འབྱོར་ལེགས་པས་མགོ་བྱས་རྣམས་ལམ་དུ་ཆས་པརཉེ་བའི་དུས། ༧ཤཱཀྱའི་དགེ་སློང་མི་ཕམ་པདྨ་དཀར་པོ་ཕྱོགས་ལས་རྣམ་པར་རྒྱལ་བའི་སྡེས། གཙང་མྱང་སྨད་ཀྱི་
3༣ ཆ་གཡའ་ལུང་གི་རི་བོའི་མགུལ་དུ་ཐུན་མོང་གི་ལོ་ས་ག་ཅན་གྱི་དཀར་པོའི་ཆའི་རྒྱལ་བ་གཉིས་པ་ལ་སྦྱར་བའོ། །ལྟ་བ་དྭགས་པོ་ལུགས་ཞེས་ཕྱག་རྒྱ་ཆེན་པོ་སྟེ་སྐབས་དང་པོའོ།། ༈ །།གཉིས་པ་ཐབས་ལམ་ཆོས་དྲུག་ནི། ན་མོ་གུ་

རུ༑ ཀུན་མཁྱེན་འབྲུག་པ་ཡབ་སྲས་ཕྱག་བྱའི་ཡུལ། །ཁོ་བོ་གུ་ཡང་སྨྱོན་པའི་ཅོལ་གཏམ་ལ། །འགལ་འབྲེལ་བརྩི་བ་ཁྱེད་རང་རྣམས་ཚོ་བླུན། སྤྲང་པོའི་ཆོས་དྲུག་སྤར་ཚུད་གསན་འཚལ་
ལོ༑ །བྱིན་རླབས་ཅན་གྱི་བཀའ་བརྒྱུད་བླ་མ་ལ། །བློ་ལྟོས་བཅས་པས་སྐྱིད་པའི་ཉི་མ་ཤར། །འདི་ཕྱིའི་བདེ་ལེགས་དེ་ཀའི་མདུན་ན་འདུག བུ་སྐལ་ལྡན་ཀུན་དེ་ལྟར་ཉམས་ལེན་
འཚལ༑ །ལུས་གནད་བདུན་ལ་གསང་གསུམ་དམིགས་པ་གསལ། །རླུང་སེམས་དྲིལ་ནས་ཙཎྜ་ལི་འཆུན་ན། །དྲོད་རྟགས་ཡོན་ཏན་དེ་ཀའི་མདུན་ན་འདུག །བུ་སྐལ་ལྡན་ཀུན་དེ་ལྟར་ཉམས་
ལེན་འཚལ། །མ་དག་སྣང་བ་བློས་བྱས་སྒྱུ་མར་སྦྱངས། །གཉིས་བསྡུས་ཆོས་རྣམས་སྟོང་ཉིད་ངང་དུ་གཅིག །ཆོས་བརྒྱད་མགོ་སྙོམས་དེ་ཀའི་མདུན་ན་འདུག །བུ་སྐལ་ལྡན་ཀུན༴ ཉིན་
པར་རྨི་ལམ་དྲན་འདུན་ཉལ་ཁ་རུ། །སྲོག་རྩོལ་འདུན་པ་སྤེལ་དང་མགྲིན་པར་བསྐྱེལ། །ཟིན་དང་སྤྲུལ་བསྒྱུར་དེ་ཡི་མདུན་ན་འདུག །བུ་སྐལ་ལྡན་ཀུན༴ གཞི་འབྲས་རང་བཞིན་དབྱེར་མེད་
གཉུག་མའི་དོན། །བླ་མའི་དྲིན་གྱིས་ཐ་མལ་ཤེས་པར་རྟོགས། །མཚན་མོའི་འོད་གསལ་དེ་ཡི་མདུན་ན་འདུག །བུ་སྐལ་ལྡན་ཀུན༴ རང་བཞིན་བརྒྱད་ཅུ་འགགས་རྗེས་འོད་གསལ་

།ལ། །ངོ་ཤེས་རབ་སྟེ་འབྲིང་པོ་ལྷ་སྐུར་ལྡང༌། །ཟུང་འཇུག་ཐར་ལམ་དེ་ཡི་མདུན་ན་འདུག །བུ་སྐལ་ལྡན་ཀུན༴ ཆགས་ཞེན་སྤངས་དང་སེམས་བསྐྱེད་དད་མོས་
༴ གསལ༑ །རྣམ་ཤེས་དབུ་མའི་ལམ་བརྒྱུད་བླ་མར་བསྟིམ། །མཁའ་འགྲོའི་སུན་མ་དེ་ཀའི་མདུན་ན་འདུག །བུ་སྐལ་ལྡན་ཀུན་དེ་ལྟར་ཉམས་ལེན་འཚལ། །ཁྲེལ་འཇོམས་ཚུལ་འཆོས་གོས་ལྭ་
རྒྱང་སོར་བཏང༌། །ཤུགས་འབྱུང་རང་གྲོལ་ཆ་ལུགས་ལྷག་པར་བསྟན། །གང་དགའ་སྟབས་བདེའི་ངང་དུ་མི་ཚེ་འབྱེད། །ང་རེའི་རྣམ་ཐར་སྤང་བླང་མེད་པ་ཡིན། །ཞེས་སྨྲས་སོ། །རྗེ་ལྷ་རྩེ་བ་
ངག་དབང་བཟང་པོའི་གསུང་གསང་ངོ་། །ནཱ་རོ་ཆོས་དྲུག་སྟེ་སྐབས་གཉིས་པའོ།། ༈ །།གསུམ་པ་བོགས་འདོན་རོ་སྙོམ་སྐོར་དྲུག་ནི། དཔལ་ལྡན་བཀའ་བརྒྱུད་བླ་མ་དང༌། །ཁྱད་པར་དྲིན་ཅན་ཆོས་རྗེ་ལ། །བྱར་མེད་
ཀྱི་ངང་ནས་གསོལ་བ་འདེབས། །གཉིས་མེད་ཀྱི་ངང་ནས་བྱིན་གྱིས་རློབས། །རྐྱེན་སྣང་འདི་རང་གྲོལ་དུ་ཤིགས་སེ་ཤིག །གང་ཤར་འདི་ཆོས་སྐར་ཁྲོ་ལོ་ལོ། །གནས་ལུགས་རྟོགས་པའི་
རྣལ་འབྱོར་ལ། །རྣམ་རྟོག་འདི་སེམས་ཀྱི་རྒྱན་དུ་ཆེ། །རྣམ་རྟོག་གི་རང་བཞིན་ཤེས་ཙ་ན། །གང་ཤར་ཆོས་སྐུའི་ཡོ་ལང་ཡིན། །གཞི་རྩ་བྲལ་བའྀ་རྣལ་འབྱོར་ལ། །ཉོན་མོངས་འདི་སེམས་

ཀྱིས་རྒྱན་དུ་ཆེ། །ཉོན་མོངས་ཀྱི་རང་བཞིན་ཤེས་ཙ་ན། །དུག་ལྔ་འདི་བདུད་རྩིའི་རྒྱ་མཚོ་ཡིན། །བདག་འཛིན་སྤང་བའི་རྣལ་འབྱོར་ལ། །ལྷ་འདྲེ་འདི་སེམས་ཀྱི་རྒྱན་དུ་ཆེ། །ལྷ་འདྲེའི་རང་
བཞིན་ཤེས་ཙ་ན། །བར་ཆད་འདི་དངོས་གྲུབ་ཀྱི་སྣ་འདྲེན་ཡིན། །གཞན་དོན་སྒྲུབ་པའི་རྣལ་འབྱོར་ལ། །སྡུག་བསྔལ་འདི་སེམས་ཀྱི་རྒྱན་དུ་ཆེ། །སྡུག་བསྔལ་གྱི་རང་བཞིན་ཤེས་ཙ་
ན༑ །དང་ལེན་འདི་བྱང་ཆུབ་ཀྱི་བོགས་འདོན་ཡིན། །སྟོང་ཉིད་རྟོགས་པའི་རྣལ་འབྱོར་ལ། །ན་ཚ་འདི་སེམས་ཀྱི་རྒྱན་དུ་ཆེ། །ན་ཚའི་རང་བཞིན་ཤེས་ཙ་ན། །ནད་གདོན་འདི་དགེ་སྦྱོར་གྱི་
གསལ་འདེབས་ཡིན། །རེ་དོགས་བྲལ་བའི་རྣལ་འབྱོར་ལ། །འཆི་བ་འདི་སེམས་ཀྱི་རྒྱན་དུ་ཆེ། །འཆི་བའི་རང་བཞིན་ཤེས་ཙ་ན། །འཆི་མེད་འདི་གཉུག་མའི་གཏན་ཡུལ་ཡིན། །ཞེས་རྒྱལ་
དབང་ཆོས་རྗེའི་གསུང་མགུར་རྐྱེན་སྣང་རང་གྲོལ་མའོ། །དེ་ལྟར་སྐོར་དྲུག་ལས་གསུམ་པ་ལྷ་འདྲེ་ལམ་ཁྱེར་ཁུལ་དུ་ཕྱུང་བ་ལས་ཁྱད་ཆོས་གཞན་མེད་ཀྱང༌། ནཱ་རོའི་གསང་སྤྱོད་ཟློག་སྒོམ་ཞེས་ཁྲིད་ཟུར་པའང་མཛད་སྲོལ་ཡོད་པས་དེ་ལྟ་ན་དེའི་ཞལ་
གདམས་ནི། དཔལ་ལྡན་རྗེ་བཙུན་ནཱ་རོ་པ། །བརྒྱུད་པར་བཅས་ལ་ཕྱག་འཚལ་ལོ། །རྟོགས་པའི་གཞི་རྩ་ཆོད་གྱུར་ན། །ལྷ་འདྲེར་འཛིན་པ་རང་སར་དག །འཁོར་འདས་ཐམས་ཅད་གཅིག་ཏུ་

༄༅། །འདྲེས། །མི་མཐུན་རྐྱེན་རྣམས་གྲོགས་སུ་སོང༌། །སྤང་དང་བླང་བ་བྱ་རྒྱུ་ཟད། །ལྟ་བའི་གོ་ཆ་དེ་ལྡན་ཡང༌། །དགོས་འདོད་ཀུན་གྱི་འབྱུང་ས་དེ། །བླ་མ་ཡིན་
༧ པས་གསོལ་བ་ཐོབ། །ཅི་མཛད་ལེགས་པར་མཐོང་གྱུར་པའི། །མོས་གུས་ལྟེམ་ཀྱང་མི་གདའ་ན། ྋ། ཚེ་འདིར་འཚང་རྒྱ་ཐེ་ཚོམ་མེད། །རེས་འགའ་སྤྲོས་བཅས་དྲག་པོ་ཡིས། །སྣང་བའི་
སྟེང་དུ་རྩལ་སྦྱང་ཞིང༌། །རེས་འགའ་ཤིན་ཏུ་སྤྲོས་མེད་ཀྱིས། །སྟོང་ཉིད་སྟེང་དུ་བརྡར་ཤ་དཔྱད། །སྐབས་སུ་དམིགས་པའི་མཚོན་ཆ་ཡིས། །ཀུན་རྫོབ་འཁྲུལ་པའི་རྫུན་མཚང་
འདོན༑ །ཀུན་ཏུ་བྱར་མེད་ངང་ལ་བཞག །མ་ཡེངས་མི་བསྒོམ་འདི་ལྟར་ཞོག །བདག་ཏུ་འཛིན་པ་མ་བཅོམ་ན། །དབེན་པ་འགྲིམས་ཀྱང་དོན་སྒོ་ཆུང༌། །དེ་ཕྱིར་ཐོག་བརྫིས་སྤྱོད་པ་
ཡིས༑ །རེ་དང་དོགས་པའི་མགོ་བོ་ཆོག །ཆོས་བརྒྱད་བློ་ངན་ཡུལ་ནས་ཐོན། །གཉིས་སུ་འཛིན་པའི་མདུད་པ་ཁྲོལ། །དེ་སྐད་བརྗོད་པ་ཆ་ཤས་ཙམ། །བླ་མའི་གདམས་པས་གནད་གྲོལ་
གཅེས༑ །ཞེས་པདྨ་དཀར་པོས་གསུངས་སོ། །སྤྱོད་པ་རས་ཆུང་ལུགས་ཞེས་རོ་སྙོམས་ཀྱི་སྐོར་ཏེ་གསུམ་པའོ།། ༣ །།བཞི་པ་ནི་སངས་རྒྱས་རབས་བདུན་གྱིས་འགྲོ་མགོན་འབྲུག་པ་ལ་གནང་བའི་རྟེན་འབྲེལ་གྱི་ཆོས་སྐོར་

ལས༑ ཐམས་ཅད་མཁྱེན་དང་འགྲོ་བའི་མགོན། །རྩ་བའི་བླ་མར་ཕྱག་འཚལ་ལོ། དབེན་པའི་རི་ལ་བསམ་གཏན་གྱི། །ཁང་བུ་ཤིན་ཏུ་ཡིད་འོང་བར། །བསེ་རུ་ལྟ་བུར་འདུག་བྱས་
།གྲོགས་ལྡན་སྨྲ་བ་བཅད་ནས་ནི། །རྣམ་སྣང་གི་ནི་ཆོས་བདུན་གྱིས། །རང་ཉིད་ཐུབ་པར་བལྟས་བྱས་ནས། །ལམ་ཟབ་བླ་མའི་རྣལ་འབྱོར་བྱ། །མདུན་དུ་ཟླ་བའི་དཀྱིལ་འཁོར་
ང་།བརྟེན་ཏེ་རང་སེམས་འདུལ་བར་བྱ། །འདས་པ་མི་མནོ་མ་འོངས་དང༌། །མི་བསམ་ད་ལྟར་དཔྱད་མི་བྱ། །མ་ཡེངས་མ་བཅོས་ལྷུག་པར་བཞག །མར་མེའི་རྩེ་མོ་བཅིངས་པ་
དང་༑ །ཆུ་བོའི་རྒྱུན་བཞིན་ཀུན་ཏུ་བརྐྱང༌། །གང་མཐོང་གང་སྣང་དེ་ཉིད་ལས། །སྟོང་ཉིད་གཞན་དུ་མི་རྙེད་པས། །ཚོགས་དྲུག་མི་སྤང་ཐོག་ཏུ་བཞག །མི་མཐུན་ཐམས་ཅད་གྲོགས་སུ་
ཁྱེར༑ །ཇི་ལྟར་ཤར་ཡང་བཟོ་མི་བྱ། །བྱམས་དང་སྙིང་རྗེའི་ཆུ་ཡིས་བརླན། །བྱང་ཆུབ་སེམས་ཀྱིས་ཡུན་དུ་བསྐྱངས། །རྗེས་ལ་དགེ་བ་རྒྱ་ཆེར་སྤེལ། །སེམས་ཅན་ཀུན་ལ་བསྒོ་བར་
བྱ༑ །སྡིག་པ་མཐའ་དག་སྦྱང་བར་བགྱི། །ཀུན་གྱི་དུཿ ཁ་གང་ཡིན་འཁུར། །མོས་གུས་ཀྱི་ནི་གྲོགས་མཆོག་བརྩལ། །དེའང་བཤད་པ་མདོ་ཙམ་སྟེ། །བླ་མའི་གསུང་གིས་བརྒྱན་པར་

༄༅། །བྱོས། ། ཞེས་རྟེན་འབྲེལ་རབས་བདུན་ལས་སྒོམ་ཐབས་གཉིས་ཀྱི་ཞལ་གདམས་ཀུན་མཁྱེན་པདྨ་དཀར་པོས་རྣལ་འབྱོར་རིག་པའི་སེངྒེ་ལ་གནང་བའོ། །ཡང་རྟེན་འབྲེལ་བཞི་གྲོལ་མ་ཞེས་བདེ་སྡུག་ཁ་སྦྱོར་
༨ དང་ལེགས་ཉེས་ཁ་སྦྱོར་ལ་མཚོན་ཏེ་བཏགས་པའི་དོན། ཆོས་རྗེ་གཙང་པ་རྒྱ་རས་ཀྱི་གསུང་ལས། བདེ་སྐྱིད་ཐམས་ཅད་བླ་མའི་དྲིན་དུ་བསྒོམ། །བྱས་པ་ཤེས་ན་བདེ་བ་ཆེན་པོ་འཕེལ། །སྡུག་བསྔལ་བྱུང་ན་སྔོན་
གྱི་ལས་སུ་བསམ། །ལས་ངན་ཟད་ན་སྡུག་བསྔལ་འབྱུང་དོན་མེད། །ལེགས་པའི་ཕྱོགས་ལ་རྟེན་འབྲེལ་ཟབ་མོ་སྒྲིག། །ཕུན་སུམ་ཚོགས་པ་རང་གི་བྱས་པས་ཆོག །མི་མཐུན་པ་ལ་གཉེན་པོ་
ཟློག་སྒོམ་ཐོང༌། །ཀུན་རྫོབ་རྫུན་ཕུག་གཏིབ་པའི་མན་ངག་ཡིན། །ཞེས་སོ། །ཡང་ཆོས་རྗེའི་རྟེན་འབྲེལ་ཆིག་ཆོག་མའི་རྩ་བ་ནི། བདག་ཉིད་གཞན་དབང་འཁྲུལ་པ་འཆོར་བ་དང་། །གཞན་རྣམས་རང་
དབང་༝མ་འཁྲུལ་བ་འདུ་བ་ནི། །རྩ་བའི་ཁྱིམ་རྣམས་„སེམས་ཀྱི་རང་བཞིན་བསྡུས་ཏེ་གཅིག་ཏུ་བསྲེ། །གནས་སྐབས་འགའ་རེར་¸རང་བཞིན་ཡོངས་སུཤེས་པས་ལྟ་ཉུལ་བྱ། །སོ་ནམ་ཟིན་ན་ཉལ་བྱ་བ་བཏང་བ་
* ལ་བསྡད། །ལྟོ་བར་འགྲང་ན་ཆོག་ཤེསཔ་མི་འདོད་བྱ། །ཆོས་དང་ཟང་ཟིང་མི་འདོདཔ་ཟད་པ་འདོད་བྱས། རི་དྭགས་ཉལ་སར་ཕུར་པ་སྡོད་ཚུགས་པ་ཡིན་གདབ། །སྐྱེས་བུ་གསུམ་ལ་ལུས་ངག་ཡིད་

གསུམ་ལས་མི་གཞོལ། །ཞེས་གསུངས་པས་དཔལ་ལྡན་འབྲུག་པའི་བཀའ་བརྒྱུད་ཀྱི་བརྒྱུད་འཛིན་སྒོམ་ཆེན་རྣམ་ཀྱིས་རིའི་བུ་བྱས། ན་བུན་གྱི་གོས་བྱོན། གྱོང་ལྟོ་གོས་གཏམ་གསུམ་ལ་རྩིས་གདབ་མེད་པར། སྙན་དང་མི་སྙན། རྙེད་དང་
མ་རྙེད། བསྟོད་དང་སྨད་པ་སྐྱིད་དང་སྡུག་བསྔལ་ཏེ་འཇིག་རྟེན་ཆོས་བརྒྱད་ལ་རེ་དོགས་མེད་པར་སྤང་ལ་བེ་ཕུར་གདབ་པ་ལྟར་སྡོད་ཚུག་པར་བྱས་ཏེ་ཆིག་ཆོག་གི་རྒྱལ་ས་གཟུང་། འདིར་སྣང་གི་ཞེན་པ་སྐྱེས་ན། ཅི་འོང་ཤོག །གང་ལྟར་འགྲོ་བར་
སོང་༑ ཅིས་ཀྱང་དགོས་པ་མེད། ཅེས་དཔལ་ལྡན་འབྲུག་པའི་དྲག་སྔགས་ཚིག་གསུམ་བསྒྲང་ཞིང་གོང་མའི་རྣམ་ཐར་འཕྱོང་བར་བྱས་པས་ནམ་ཞིག་ན་རྟེན་འབྲེལ་ལུས་ལ་བསྒྲིགས་པས་རྟོགས་པ་སེམས་ལ་ཤར་ནས་རང་གཞན་དོན་མཉམ་གྲུབ་པའི་
རྟེན་འབྲེལ་འགྲིགས་ཏེ། དཔལ་ལྡན་འབྲུག་པའི་བུ་རྒྱུད་ཡིན་ནོ་ཞེས་གླུ་དབྱངས་ལེན་ཞིང་མགོ་བོ་བསྒྲིལ་ཏེ་ཞབས་བྲོ་ཏིག་ཏིག་འཁྲབ་ཆོག་པ་ཞིག་འོང་བ་ཡིན་ནོ། །རྟེན་འབྲེལ།ཁོ་བོ་ལུགས་ཀྱི་སྐོར་ཏེ་བཞི་པའོ།། ༈ །།ལྔ་པ་ཀུན་ལ་གཅེས་པ་ལམ་
ཟབ་བླ་མའི་རྣལ་འབྱོར་ནི། བླ་མ་དམ་པའི་ཞབས་ལ་ཕྱག་འཚལ་ལོ། །ཞིང་དང་བསམ་པ་དངོས་པོ་གསུམ། །གཅིག་ཏུ་དྲིལ་ནས་གསོལ་བ་ཐོབ། །གང་འདོད་འབྲས་བུ་འབྱུང་བར་ངེས། །ལྟེམ་
ཀྱང་མ་བྱེད་རྣལ་འབྱོར་པ། །གེགས་སེལ་རྣམས་ཀྱི་ཆོས་གཅིག་པོ། །བླ་མ་ཡིན་ནོ་རྣལ་འབྱོར་པ། །བོགས་འདོན་རྣམས་ཀྱི་ཆོས་གཅིག་པོ། །བླ་མ་ཡིན་ནོ་རྣལ་འབྱོར་པ། །ཚར་གསུམ་

།ཁུག་པ་དབང་གི་གདམས་ངག་རྣལ་འབྱོར་གྱི་དབང་ཕྱུག་ཏཻ་ལོ་པས་མཛད་པ་རྫོགས་སོ། །ཡང་ལམ་ཟབ་གདམས་པའི་སྙིང་པོ་ནི། རྗེ་བཙུན་ངག་གི་དབང་པོ་ལ་ཕྱག་༄༅།བསྡུས་
ཤི འཚལ་ལོ། །གང་གང་ཐར་པའི་གྲོང་ཁྱེར་དུ། །འཇུག་པ་དེ་དེར་ཐོག་མ་དང༌། བར་དང་ཐ་མར་དགེ་བ་གང༌། །ལམ་ཟབ་བླ་མའི་རྣལ་འབྱོར་རོ། །ལུས་དང་ངག་ཡིད་ཡེ་ཤེས་ཀྱི། །དྲི་མ་
དག་བྱ་དག་བྱེད་ཀྱི། །མཆོག་དེས་བཟང་པོར་སྨིན་མཛད་པའི། །རྡོ་རྗེ་སློབ་དཔོན་དེ་ལ་འདུད། །ཞིང་དང་བསམ་པ་དངོས་པོ་གསུམ། །གཅིག་ཏུ་དྲིལ་ནས་གསོལ་གདབ་ན། །གང་འདོད་
རེ་བ་སྐོང་བའི་རྗེ། །ཡིད་བཞིན་ནོར་བུ་དེ་ལ་འདུད། །ཁམས་གསུམ་དང་ནི་གཡོ་བ་དང་། །གདོད་ནས་དག་པའི་དཀྱིལ་འཁོར་ཞེས། །རྣམ་པ་གང་གིས་ཁྱབ་བྱེད་ནི། །དཔལ་ལྡན་བླ་མའོ་
དེ་ལ་འདུད། །དེ་ཡང་གང་ཞིག་དྲན་པ་ཡིས། །འཁོར་བའི་ཉེས་པ་དྲུངས་ཕྱུང་ནས། །སངས་རྒྱས་ཀུན་གྱི་བདག་ཉིད་དུ། །བྱེད་པ་དེ་ལའང་ཕྱག་འཚལ་ལོ། །ཇི་ལྟ་ཇི་ལྟར་བཙལ་གྱུར་
པ༑ །དེ་ལྟ་དེ་ལྟར་རྙེད་དཀའ་བའི། །གསང་བ་ཀུན་གྱི་གསང་བ་ཆེ། །རང་གི་རིག་བྱ་དེ་ལ་འདུད། །བརྟན་དང་གཡོ་བ་དེའི་རང་བཞིན། །དེ་ཉིད་རྣམ་པ་ཐམས་ཅད་པས། །ཆུ་དང་ ྨ

རླབས་ལྟར་རོ་མཉམ་པའི། །གསང་བ་དེར་ནི་ཕྱག་བགྱིའོ། །སྒྲིབ་པ་ཀུན་ལས་ངེས་གྲོལ་བའི། །སྐྱེ་བ་མེད་རིས་ཡེངས་མེད་ཀྱང་། །རྣམ་པ་ཐམས་ཅད་གཞན་ཕན་ལ། །གཡེལ་བ་མེད་ལ་
ཕྱག་འཚལ་ལོ། །དེ་ནི་རྡོ་རྗེ་འཆང་གི་བཤད། །དཔའ་བོ་ཆེན་པོའི་རིམ་པས་འོང་། །དཔལ་ལྡན་ངག་གི་དབང་ལས་ཐོས། །པདྨ་དཀར་པོས་སྦྱིན་བྱའོ།། འདི་ཡང་ཆོས་རྒྱལ་བྱ་ཡི་རིགས་སྐྱོང་མཚོ་
སྐྱེས་རྡོ་རྗེའི་བཀའི་ངོར་བགྱིས་པའོ། །དེ་ལྟར་བླ་མའི་རྣལ་འབྱོར་འདི་རང་ཅག་འབྲུག་པའི་བརྒྱུད་འཛིན་ལ་ཤིན་ཏུ་གལ་ཆེ་སྟེ། རྒྱལ་བ་རྒོད་ཚང་པས། ཚེ་གཅིག་ལ་འཚང་རྒྱ་བ་ལ་གདམས་ངག་གཞན་གྱིས་ཁས་མི་ལེན་ཏེ། བླ་མའི་མོས་གུས་
ཀྱིས་ཁས་ལེན་པ་ཡིན་ཞེས་དང༌། བླ་མའི་མོས་གུས་གཅིག་པུས་ཆོག་པ་ཡིན། གཅིག་ཆོག་རྒྱལ་པོ་བླ་མ་རིན་པོ་ཆེ་དང་། ཞེས་སོགས་གསུངས། དོན་དུ་ན་དོན་བརྒྱུད་དཔལ་ལྡན་འབྲུག་པ་ཞེས་སྙིང་པོའི་ཡང་སྙིང་བླ་ན་མེད་པ་ཞིག་ཡོད་སྐད་པ་
དེ་མོས་གུས་དཀར་པོ་གཅིག་ཐུབ་ཀྱི་གདམས་ངག་འདི་ཁོ་ན་ཡིན་པས་བླ་མ་རང་སེམས་དབྱེར་མེད་ཀྱི་ངང་དུ་མི་ཚེ་སྐྱེལ་བར་ཞུ་ལགས། ཀུན་ལ་གཅེས་པ་བླ་མའི་རྣལ་འབྱོར་ཏེ་ལྔ་པའོ།། ༈ །།དེ་དག་མདོར་དྲིལ་ནས་ཉམས་སུ་ལེན་ན། ཕ་རྣལ་
འབྱོར་གྱི་དབང་ཕྱུག་མི་ལ་བཞད་པ་རྡོ་རྗེའི་ཞལ་སྔ་ནས། སྣང་དང་སྟོང་དང་དབྱེར་མེད་གསུམ། །འདི་གསུམ་ལྟ་བའི་མདོར་བསྡུས་ཡིན། །གསལ་དང་མི་རྟོག་ཡེངས་མེད་གསུམ། །འདི་གསུམ་སྒོམ་

༄༅། །པའི་མདོར་བསྡུས་ཡིན། །མ་ཆགས་མ་ཞེན་ལྷུག་པ་གསུམ། །འདི་གསུམ་སྤྱོད་པའི་མདོར་བསྡུས་ཡིན། །ཆོས་སྐུ་ལོངས་སྐུ་སྤྲུལ་སྐུ་གསུམ། །འདི་གསུམ་
འབྲས་བུའི་མདོར་བསྡུས་ཡིན། །གཉིས་སུ་མེད་པ་ལྟ་བའི་དོན། །ཡེང་བ་མེད་པ་སྒོམ་པའི་དོན། །ཟུང་དུ་འཇུག་པ་སྤྱོད་པའི་དོན། །འདི་གསུམ་དབྱེར་མེད་འབྲས་བུའི་དོན། །ལྟ་བ་འདི་ལ་
གཟེར་གསུམ་གདའ། །སྒོམ་པ་འདི་ལ་གཟེར་གསུམ་གདའ། །སྤྱོད་པ་འདི་ལ་གཟེར་གསུམ་གདའ། །འབྲས་བུ་འདི་ལ་གཟེར་གསུམ་གདའ། །ལྟ་བའི་གཟེར་གསུམ་བཤད་ཙ་ན། །སྣང་
3
སྲིད་སེམས་སུ་འདུས་པར་གདའ། །སེམས་ཉིད་གསལ་བའི་ངང་དུ་གདའ། །དེ་ལ་ངོས་བཟུང་མེད་པར་གདའ། །ལྟ་བའི་གཟེར་གསུམ་དེ་ལ་མཛོད། །སྒོམ་པའི་གཟེར་གསུམ་བཤད་ཙ་
ན༑ །རྣམ་རྟོག་ཆོས་ཀྱི་སྐུ་རུ་གདའ། །རིག་པ་གསལ་བའི་ངང་དུ་གདའ། །མ་བཅོས་ལྷུག་པར་བཞག་པར་གདའ། །སྒོམ་པའི་གཟེར་གསུམ་དེ་ལ་མཛོད། །སྤྱོད་པའི་གཟེར་གསུམ་བཤད་
ཙ་ན། །དགེ་བཅུ་སྤྱད་དུ་མེད་པར་གདའ། སྡིག་བཅུ་སྤང་དུ་མེད་པར་གདའ། །གཉེན་པོས་སྤང་དུ་མེད་པར་གདའ། །སྤྱོད་པའི་གཟེར་གསུམ་དེ་ལ་མཛོད། །འབྲས་བུའི་གཟེར་གསུམ་ ྨ

བཤད་ཙ་ན། །འཁོར་བ་སྤང་དུ་མེད་པར་གདའ། །མྱང་འདས་བསྒྲབ་ཏུ་མེད་པར་གདའ། །རང་སེམས་སངས་རྒྱས་ཡིན་པར་གདའ། །འབྲས་བུའི་གཟེར་གསུམ་དེ་ལ་མཛོད། །གཟེར་
བཅུའི་ལོག་ནས་གཟེར་གཅིག་འདེབས། །གཟེར་ནི་ཆོས་ཉིད་སྟོང་པའི་གཟེར། །འདེབས་མཁན་བླ་མ་རིན་ཆེན་མཛད། །མ་རྟོགས་བར་དུ་ཡང་མི་ཐེབས། །ལྷན་གྱིས་རྟོགས་ན་ཐེབས་པ་
ཡིན༑ ཅེས་རྡོ་རྗེའི་མགུར་དུ་གདམས་པ་ལྟར་ཉམས་སུ་བླང་བས་ཚེ་ལུས་གཅིག་ལ་ཟུང་འཇུག་རྡོ་རྗེའི་གོ་འཕང་ཐོབ་པར་འགྱུར་རོ།འཁོར་འདས་ཆོས་ཀུན་ཕྱག་རྒྱ་ཆེན་པོར་སྡོམ། ཆོས་དྲུག་རྡོ་རྗེའི་ལམ་དུ་དཀྱུས་ཐོག་བཅད། འབྱུང་བ་རོ་སྙོམས་
གདམས་པས་བོགས་འབྱིན་ཞིང༌། རྟེན་ཅིང་འབྲེལ་འབྱུང་བདེན་གཉིས་འབྲས་བུར་སྨིན། ཀུན་ལ་གཅེས་པ་བླ་མའི་རྣལ་འབྱོར་གྱིས། གང་གདོད་དགོས་དགུའི་འདོད་པ་འཇོ་བས་ན། །ཚེ་གཅིག་རྡོ་རྗེའི་གསེང་ལམ་བསྒྲོད་པར་འགྱུར། །དེ་ཕྱིར་
ཐར་འདོད་རྣམས་ཀྱིས་སྙིང་ལ་ཆོངས། །དེ་ལྟར་གདམས་པ་ཟབ་དགུའི་མདོ་དོན་སྙིང་པོར་དྲིལ་བ་འདི་དག་དད་པའི་རྟེན་དུ་ཁྱེར་བདེ་བར་བཀོད་དགོས་ཞེས་དགེ་སློང་ངག་དབང་མི་ཕམ་དགེ་ལེགས་བསྟན་འཛིན་གྱིས་བསྐུལ་ངོར། དཔལ་འབྲུག་པ་
ཡབ་སྲས་ཀྱི་བྲན་ཐ་འདུ་ཤེས་གསུམ་པ་ངག་དབང་ཆོས་དཔལ་རྒྱ་མཚོས་རིམ་པར་བཀོད་པའི་ཡིག་བྲིས་པ་དོན་དུ་གཉེར་བ་པོ་ཉིད་ཀྱིས་བགྱིས་པ་སྟེ། དགེ་བས་ཀུན་ཀྱང་མཆོག་གི་གོ་འཕང་ལ་གཞོལ་བར་གྱུར་ཅིག །སརྦ་དཱ་ཀ་ལྱ་ཎཾ་བྷ་ཝན་

༄༅། །ཏུ།། །།སྤར་བྱང་སྨོན་ཚིག ཤིས་པར་གྱུར་ཅིག་ཕུལ་བྱུང་རྣམ་དཀར་གྱི། །ལེགས་བྱས་ཟླ་བའི་འོད་དཀའ་བསིལ་རྡུལ་གྱིས། །མ་རིག་མུན་སྟུག་གདུང་བ་
བསྡུས་
ཤི གཏན་བཅོམ་ནས། །རྣམ་མཁྱེན་ཉམས་དགའི་གྲོང་གི་དཔལ་སྤྱོད་ཤོག །ལེགས་བྱས་སྣང་བའི་ཕོ་ཉས་ཁྱུང་སྔོན་སྐྱེས། །དད་སྟོབས་མཐོ་རིས་འཛིན་གྱིས་ཉེར་དྲངས་པས། །མཁྱེན་གཉིས་
འོད་སྟོང་འབར་བའི་ཕྲིན་ལས་ཀྱིས། །ཕན་བདེའི་འདབ་སྟོང་རྒོད་པའི་དགེ་མཚན་རྨད། །བསོད་ནམས་བྱེ་བའི་ཆུ་གཏེར་སྙིང་པོ་ལས། །ཐེག་གསུམ་འདོད་རྒུ་འཇོ་བའི་བསམ་འཕེལ་
བཅུ་གཅིག་
བྱོན དབང་༑ །དད་གསུམ་རྒྱལ་མཚན་ཏོག་ཏུ་ལེགས་བཀོད་པས། །ཐུབ་བསྟན་རྣམ་པར་རྒྱལ་བའི་དགེ་མཚན་འབར། །ཟླ་བྲལ་ལྷག་བསམ་རིན་ཆེན་རྡུལ་བརྩེགས་སྤོར། །ཟབ་དོན་ཆོས་མཛོད་
རྣམ་རྒྱལ་གནྡྷོ་ལར། །འཇིགས་མེད་ལྷ་དབང་མཉམ་མེད་དཔལ་འབྲུག་པའི། །ལེགས་གསུངས་གདམ་ཟབ་དུནྡྷ་བྷིའི་སྒྲ་དབྱངས། །ཆོས་སྐུའི་རིང་བསྲེལ་ཟད་མེད་སྲིད་མཐའི་བར། །མི་ཟད་
འཇོ་བའི་རྣམ་དཀར་ལེགས་བྱས་ཕུལ། །སྲིད་ཞིར་བསྐལ་བཟང་དགའ་སྟོན་མཆོག་གྱུར་ནས། །ཀུན་ཀྱང་དབང་བཅུའི་དཔལ་སྤྱོད་རྒྱུར་གྱུར་ཅིག། །།ཅེས་མཆོག་གཟིག་དམ་པ་ངག་དབང་མཐུ་སྟོབས་

ཚུལ་ཁྲིམས་བསྟན་འཛིན་རྒྱ་མཚོའི་གསུང་བྱིན་རླབས་ཅན་ནོ།། བརྒྱུད་ལྡན་རིག་འཛིན་བླ་མའི་ཞལ་ལུང་བཞིན།།མཐུ་སྟོབས་ཚུལ་ཁྲིམས་བསྟན་འཛིན་རྒྱ་མཚོ་ཡིས། །གཅེས་ཀུན་བསྡུས་ཤིང་ཁྲིགས་
སུ་རབ་སྡེབ་པའི། །དོན་བརྒྱུད་འབྲུག་པའི་ཆོས་ཀྱི་མཛོད་ཆེན་པོ། །བསམ་འཕེལ་ནོར་བུའི་བང་མཛོད་ཅེས་བྱ་འདི། །ངག་དབང་ཚོགས་གཉིས་རྒྱ་མཚོས་ཐུགས་བསྐྱེད་ཀྱིས། །ངོ་མཚར་
འཕྲུལ་གྱི་དཔར་ལས་རབ་བསྐྲན་ཞིང༌། །རྣམ་མང་ཆོས་ཀྱི་སྦྱིན་པའི་ལེགས་བྱས་ཀྱིས། །རིས་མེད་རྒྱལ་བའི་བསྟན་རྣམས་ཕྱོགས་བཅུ་ཡི། །ཡངས་པའི་འཇིག་རྟེན་ཁམས་སུ་འཕེལ་དང་
ལྷན༑ །མཁའ་མཉམ་འགྲོ་བས་སྐུ་བཞིའི་གོ་འཕང་ཉིད། །མྱུར་ཐོབ་སྲས་བཅས་རྒྱལ་བས་དཔང་མཛོད་ཅིག། །།ཅེས་རྫ་པད་སྙིང་དགོན་བཤད་སྒྲུབ་ཆོས་འཁོར་གླིང་གི་གྲལ་མཐའ་པ་ཤཱཀྱའི་དགེ་སྦྱོང་ལྷ་དབང་རྡོ་རྗེ་
རུ་འབོད་པའི་གྱི་ན་བ་དེས་སོ།། དགེའོ།། དགེའོ།། ཁམས་སྒར་གསུང་རབ་ཉམས་གསོ་རྒྱུན་སྤེལ་ཁང་ནས་པར་བསྐྲུན་ཞུས་པའོ།།

